Transcriber's Note Part 1

  Although this book was published without a record of the translators,
  the task has been attributed to Michael White Hawk and the Reverend
  John Roberts. As the Inventory of the John Roberts Papers at the
  American Heritage Center, University of Wyoming attests (see the Rocky
  Mountain Online Archive at http://rmoa.unm.edu/), Rev. Roberts worked
  among the Arapaho and Shoshone peoples on the Wind River Indian
  Reservation in Wyoming from 1883, remaining there beyond his retirement
  until his death in 1949. He was recorded as the sole translator of this
  work in the Library of Congress Record, from its "old catalog" (see
  http://lccn.loc.gov/ca 17002757). However, Michael White Hawk is known
  to be the Arapaho first-language speaker on which this translation
  depended (personal communication from Dr Andrew Cowell, Director at the
  Center for the Study of Indigenous Languages of the West, Colorado
  University.

  The orthography includes only one character beyond the unadorned
  Roman alphabet, the macronized a, which is an a with a straight line
  above it. It is represented by "=a" in this text.

  Since this transcription was done without the supervision or advice
  of Arapaho speakers, the text is presented as originally published,
  followed by a list of possible errors in Part 2 of this note.




HETHADENEE WAUNAUYAUNEE VADAN LUKE VANEN=ANA.


THE GOSPEL ACCORDING TO SAINT LUKE.




NEW YORK:
AMERICAN BIBLE SOCIETY,
INSTITUTED IN THE YEAR MDCCCXVI.

1903.




HETHADENEE WAUNAUYAUNEE VADAN LUKE VANEN=ANA.




NEHEDAUNAU 1.


1 Hanau waunauthathee hadnedanuu hejadenenau hadjenanuu hauthase vavesee
hauthedau hena hayauhuhau nan=ae h=ajava=anethauwuthajauthaunin,

2 Haseven=anauau nanaa hehethee jasesee vases=a h=aenuu nau nejaanuu
hanadedaunau;

3 Hasethajaunau hethadee heee nananenau jea, vavesethaugudenau vahee
hayauhuhau hehetheejasesee hadnewauthaunauwunathane ned=anee,
java=anethadee Theauthenus,

4 Hadeaenauwu hethauwuu hena hayauhuhau nesechauhauthehane.

5 Hena hese Herod, naja Judea, jasaa vevethahehe Zacharias haseede,
hadauchunanede Abia: nau henene hedaun=ahene Aarauneau, nau heneseedaunin
Elisabeth.

6 Nau haenesauuth=ahenauau hatha=ahenith Hejavaneauthu, thaunaugudethee
vahee nanavaavedaunau nau hauchuwudaunau Vahad=ade dejauthauwuvade.

7 Nau hehauwunesaunenauau, hanau henee hehauwunesaune Elisabeth; nau
wauwu haenesauu vaehahenenauau.

8 Nau hethauwuu, henee daunausuvadanedaude hatha=ahenith Hejavaneauthu
h=aenauauchaude,

9 Nesedaunethe vevethahehehau, nesedaude hadneja=ade yehauthe
hevadannauauwunene Vahad=ahenith.

10 Nau haunauude henanedanede haevevethahedaune jathee nauauchuu jaa.

11 Nau haenauhauva hautheaune Vahad=ade haetheaugune hejavese jaanaa.

12 Nau h=aenauhauwaude Zacharias, haejanethajau, nau n=athajaude
haeedasaa.

13 Hau nuu hautheaune, jevan=athajau hath=ahuk, Zacharias: havevethahede
nanedauwuhuu; nau hadasea Elisabeth hadjanesewaude h=aau, nau Jaun
hadeseau.

14 Nau nananin hadaunauwuthajau nau hadeneethajau; nau hadnewauthathee
neethajauthee h=aejanesee.

15 Hanau haudvas=athaa hatha=ahenith Vahad=ahenith, nau haudnehauwuvane
daudause dadajevenenaje, wau=athe neauthunaje; nau haudnechauchaunaudede
Hevadanauwauthauwunene Hejavaneauthu, haa hehethee h=aejanesee.

16 Nau haudnewauthaa d=aeyaunenede Israel hadjaechuwauy=aaunaude hesee
Vahad=ahenith Henesaunaunenau.

17 Nau haudnedauwaunaude nauguu Vadanauwauthauwu nau neesenaud=ahenith
Elias hadjaechuwauy=aauau vadauhau henesaunaunenau hesee d=aeyaunauauau
nau nejenedauvathee gaugauuthajaudenau hadauethadee; hadnesaanudede
henanedanede hesanaa hesee Vahad=ahenith.

18 Nau Zacharias naudedusaene nuu? wauwu vanaehahenenau nau nadasea wauwu
vadavehahenede, hathauhuk hautheaune.

19 Nau hautheaune hana=aauchuhananadeth=ade, Nananenau Gabriel henee
theaugudaunauau hatha=ahede Hejavaneauthau; nau janeautheav=anau
haudn=aedauwunathana, nau hadnauhauthehathana nuu neethajaude
waunauyauau.

20 Nau, naune, nananin haudnejanadene nau haudnehauwuneanade, haunaude
hese nuu hayauhuhau nauauchaugu hethauwuu, hanau nananin
daujethauwaudauwu nadanadede, nuu hadnethauwunauauchuu nauauchaugaune.

21 Nau henanedanede haedauyauhauvanauau Zacharias, nau haegaugauanadauwu
henee dauguthetheaugude vadannauauwuu.

22 Nau h=aejenau=ahede, haejeneanadetha: nau haeaenauwu daunauhauth=ade
vadannauauwuu: haevathasauwuna nau haejanade.

23 Nau hethauwuu, henee, chauchaunu hese h=aesevadanedaude haeyehau hesee
nehayau hedauauwuu.

24 Nau heee hena hese henene Elisabeth hana=aenesaunenith, nau haegauduse
nehayau hayauthaunenethe hesese heee, hana=aenehede,

25 Hesau Vahad=ade naaseh=anau hesee h=aedaugauhauv=anau
hadgudanauwun=anau n=aeday=ahede henanedaa.

26 Nau nanedaudauchuauwaude hesese hautheaun Gabriel haejeautheawau
hehethee Hejavaneauthu hesee hedan Gananee haseenaugu Nazareth,

27 Hes=ahed=aeyaun haeenenehauwaune henanin Joseph haenaneeseenith,
hehethee hedauauwuu David; nau hes=ahed=aeyaun Mare haenaaseede.

28 Nau hautheaun haeedasaa, nau hana=aeneheth=ade, Haunauwuthajau,
nananin vechauthane, Vahad=ade hanedaudaun=ane: hauwunaunane hes=anaa.

29 Nau h=aenauhauwaude, haejanethajaude hedanadedaunin, nau
haegaugauanade daun hadnesenaunenechuhude nuu hadnesauau.

30 Nau hautheaun, Jevan=athajau, hath=ahuk, Mare: hanau nananin
vechauth=ane Hejavaneauthau.

31 Nau, naune, nananin hadnenesaunin, nau hadneahene, nau JESUS hadeseau.

32 Hadvas=athaa, nau V=a=a Hejavaa hadethauva: nau Vahad=ade
Hejavaneauthau hadvenaude naja theaugudau henesaunaune David:

33 Nau hadnajawaudauau hededanin Jacob jethauujenee; nau henajanede
hadnehauwuthauuvadauaune.

34 Hana=aenehethaude Mare nuu hautheaune, Haddusenesau nuu hanau
n=ahauw=aenaunau henane?

35 Nau hautheaun hana=aauchuhananadeth=ade, Hejavaneauthau
Hevadanauwauthauwu hadnedas=ane: nau naunauthauau Hejavaa
haddugauy=aaun=ane; henaheee jea henee Naunaud=ade hadnenesaunewaude
Heau Hejavaneauthau hadnethade.

36 Nau, naune, have Elisabeth, jea wauwu henesaunede hadneahede wauwu
dauvadavehahenede: nau nuu nanedaudauchunethe hesese wauwu hehauwunesaune
neethade.

37 Hanau Hejavaneauthau vahee neneedede hayauhuhau.

38 Nau naune, Vahad=ade daunun=anau hahagu Mare, hadnaasauau nuu
hasenehene, nau hautheaun hana=aenauth=ade.

39 Nau Mare hana=aethauwauthede hena hese, nau hana=aehaude
jauaudanenauauwuu nauhauhaunee hesee hedan Juda;

40 Nau hanaejed=ade hedauauwunene Zacharias, nau haenaunenechautha
Elisabeth.

41 Nau hethauwuu, henee, Elisabeth h=aenedauwauthaude daunaunenechuhunith
Mare, d=aeyaunaa haenauauwuja hethauwaudauau; nau Elisabeth
haeechauchaunaude Vadanauwauthauwu:

42 Nau haevasanade, nau hana=aenehede, Hauwunaunane hes=anaa, nau
hauwunaunade d=aeyaunaa hethauwaudauau.

43 Nau naudauhuthedasaa nuu, henee henaune Navahad=ahewaun=ade
hadnedas=anau?

44 Hanau, naune, chauchaunu hanadedaunau haunaunenechauhude
h=aenedauwaudauwau naunaudaunuu, d=aeyaunaa naunauauwujahede naunaudauau
heee haunauwuthajaude.

45 Nau hauwunaunade hes=a henee hethauwuthajaude: hanau hena hayauhuhau
hadnethauwunaasauau neeth=aedauwunade hehethee Vahad=ahenith.

46 Nau Mare hana=aenehede, Navadathuwu hauwauneh=ade Vahad=ahenith,

47 Nau navadathuwu neethajaudaunaude Hejavaneauthu N=anayauh=ade.

48 Hanau nedaugauhauwaude hadavenuhuhau hedaununaunau: hanau, naune,
hewaunehaa heejasesee vahee henaededaunau hauwunaunade hadnethanau.

49 Hanau hena Naunaud=ade vanasaunee hayauhuhau haseh=anau; nau
vadanaunee heneseede.

50 Nau nauwunaunaude henee headaun=adaunau henaj=athee henaedede nau
nausunee henaedede.

51 Nenauhautheth=ade hed=aahede hejadenaa; nene=asauaunaude
hes=aethajauhuhau hed=ahene.

52 Nejananaude naunaud=ahenethe hehethee hetheaugudaunene, nau
nejejenanaude hadavenuhuhau.

53 Negaudauhaude hasenahehau nauguu hethadenee; nau nethauy=adahehehau
negudanaude jessaa.

54 Nenedahewaude heau Israel, nedauyewuwude hedauwuyau;

55 Neesenehethaude havasev=aene, Abraham nau hed=aeyaunewau jethauujenee.

56 Nau Mare haenedauguva han=aenethe hesese heee, nau hana=aejaehaude
nehayau hedauauwuu.

57 Wauh=a Elisabeth hana=aevadauaudaude hadneejanes=ade; nau
hana=aeahede.

58 Nau henedaudev=adaunau nau henethesaunau haenedauwauthaa
hasauwunaun=ade Vahad=ahenith haenauhauthehaa vanasaunee hauwunaunadede,
nau haenetheneethajauvaa.

59 Nau hethauwuu, henee h=aenasaudauchunesee haejenauusanauau
hadgauguusenith d=aeyaunauau; nau haeadethanauau Zacharias, thauguu
heneseedaunin henesaunaune.

60 Nau henaune hegau, h=aheyaugaune, Jaun hadnethade,

61 Nau hathauhaugaunee hehauwuseenauau h=adau=anauau nuu neseede,

62 Nau haevathasauwunanauau henesaunaunin, haadeneseenethe.

63 Nau haenaudede dasewauthaunauha, nau haewauthaunauh=a, Jaun haseede,
hahagu. Nau haunauude haegaugauuthajaudene,

64 Nau haegaunadenanauau, nau henethaune haegauchauunauaune, nau
hana=aanadede, nau haevaveenethedauna Hejavaneathu.

65 Nau n=athajaude haeedas=a haunauude henee hath=aeauchaunauthee: nau
vahee nuu nehedaunau haegaugauudedaune jedauwuu hath=aauau
jauaudanenauauwuu Judea.

66 Nau yahee hath=aenedauvade haejenanauwu hedahenauau, haudduth=a naa
d=aeyaunaa, hahagaunee? Nau hejadenene Vahad=anith haeanedaudaunaa.

67 Nau henesaunaune Zacharias haeechauchaunaudene Vadanauwauthauwu, nau
haeaey=anautheda,

68 Vaveenethedaunaa Vahad=ade Hejavaneauthau Israel; hanau haenauuj=ada
nau daujauaudaunaudauau hedenanedanede,

69 Nau thauwaudanaude henenese hadnenayauh=anauau jedauwuu hedauauwunene
hedaununaune David;

70 Dau nausunanadede hedenaa Hevadanaey=ahewau neenaedenethe
h=aejeenaedenauau:

71 Henee hadnenanedanenauau hehethe haujauthavene, nau hehethee hejadenaa
vahee h=ath=aas=anav=adaunene;

72 Hethauwuu hauwunaunadede nesay=an=aedauwunaude havasev=aene, nau
hadnedauyewuwude Hevadanenesedauwau;

73 Deneauwauhude yesee havasev=aene Abraham,

74 Henee hadven=anauau, jen=athajaude hehethee hejadenene haujauthavene
hadnenayauh=anauau hadnevevethedaunaunauau.

75 Nauguu vadanaunee nau chuwuu hatha=ahede, vahee hesee
hadenaededaunene.

76 Nau nananin, d=aeyaunaa, haey=ahe Hejavaa haudnethane: hanau nananin
hadnedauwaudauwu Vahad=ade hadnesaanudene hevaunaa;

77 Hadv=ade haeyaude hadnenanedanedaunee hededane hadjaegudanauwunaude
hewauchudaudenenenau,

78 Hehethee havathee hauwunaunadede H=asaunaunene; nanaa Naugusaje
hehethee hejavaa hadnenauuj=adaun=anauau,

79 Hadvenaude hesee hath=aetheaugunethe hadauveeyaunee nau
hadaudugauy=asaa gaujauaudahede, hadnedauwaudauau hauauthene hesee
hadaud=adauyaunee.

80 Nau d=aeyaunaa haeeseau, nau hevadathuwu haed=aeaune, nau haenaadaude
hadaunechaudanee haunaude hesee hadneenauhautheth=ade Israel.




NEHEDAUNAU 2.


1 Nau hethauwuu hena hese hauchuwude haene=asanau hehethee Caesar
Augustus henee vahee henanedanede hadnay=aadee.

2 (Nau nuu nay=aadede haenedauwunesede deauchuwunanenede Cyrenius Syria.)

3 Nau vahee haeau=achaudene hadnay=aadee haunauude hanes=ade hesee
nehayau hededan.

4 Nau Joseph jea haeyehau hehethee Gananee, hehethee hedan Nazareth,
jedauwuu Judea, jedauwuu hededan David Bethlehem neseee, (hanau naadahagu
hedauauwunene nau ned=anee David,)

5 Hadnethenay=aade naguu Mareheau heauthehewauth=adaune hadnewaune wauwu
haeeh=athane heee henesaune.

6 Nau hethauwuu, henee hajesenausunanedauthee, hese haevadauaunau
hadneejanes=ade.

7 Nau hana=aejanes=ade henedauwusaune heau, nau haeajetha, nau haeesevana
hewauchuhauchave nedau vethehenethe; hanau haeneau vethehedaunauauwuu.

8 Nau hena vavade vedauauwuu haud=anajau=ahehauau haeaudenauau,
haeaunaunehanauau haeaunauyauhauvanauau hedajauanenau vegau.

9 Nau, wauh=a, Vahad=ade hedautheaune haeedas=a, nau havathee
haeseenauas=aaunauau Vahad=anith; nau haevasen=athajaunauau.

10 Nau hautheaun jevan=athajauau hath=ahaugaunee: hanau, naune,
nauuchaudaunathana hethadee waunauyauau havathee neethajaude, nanaa heee
vahee henanedanede.

11 Heee nananena janesee nuu desenee hededan David Henayauth=ahe,
nananede Chris Vahad=ade.

12 Nau nuu hadneaenauwuna; Nananena hadveehauna d=aeyaunaa hanajehede,
saesee hewauchuhauchave nedauvethehethee.

13 Nau nauhauhaunee hena haewauthanauau hejavaa hautheaunauau nauguu naa
hautheau haevaveenethedaunanauau Hejavaneauthu, nau hasenehehaugaunee,

14 Havathee hauwaunede hesee Hejavaneauthau hejavaa, nau dasee vedauauwuu
nanethauaunee, hethadee hathanavana henanedanede.

15 Nau hethauwuu, hautheaunauau haejaenauth=a hesee hejavaa, Wauh=a
hadeehaunau Bethlehem, hanathadagaunee nuu haud=anajau=ahehauau, nau
nauhaudauwuu nuu hayewhu javeauau, nanaa Vahad=ade h=a=aedauwun=adaunene.

16 Nau haenauchuhanauusanauau, nau haeveehanauau Mare nau Joseph, nau
d=aeyaunauau haesaeseene hewauchuhauchauwauauwuu henee nedauvethehenethe
hewauchuhauch=ave.

17 Nau h=aenauhauwauthee, haene=anauthedanauau nuu hathauthedaun=ahethee
heee d=aeyaunauau.

18 Nau vahee hath=aenedauvade haegaugauanadauwu henee hayauhuhau nuu
hathauthedaun=athee haud=anajau=ahehau.

19 Nau Mare haeaunaunede vahee nuu hayauhuhau, nau haegaugauanade
hedahaa.

20 Nau haud=anajau=ahehauau haejaesanauau, haevaveenethedaunanauau nau
haevaveenethedaunanauau Hejavaneauthu heee vahee hanathadauvathee nau
hathauhauth=athee, neeth=aedauwun=ahethee.

21 Nau h=aenasaudauchunesee hadneegauguusede d=aeyaunaa heneseede Jesus,
haseadagu nuu haseede haenaneese=ade hautheaunau haunauau deejeth=asee.

22 Nau hesee h=aewaudeauchaude hasaunee hedauchuwude Moses
h=aevadauaunee, haeyehauthanauau hesee Dadaunedan hadjenanauwunauthee
Vahad=ahenith;

23 (Hathauthaunauhunee hauchuwudaunaa Vahad=ade, Dajee haunauahee henee
nedauwusau vadade hadnethade hesee Vahad=ahenith:)

24 Nau hadnaus=ayaudenee neesenehedaunee hauchuwudaunaa Vahad=ade,
Hanesethee ved=aenauau, wau=athe hanesethee neauthuved=aesaunauau.

25 Nau, naune, hena henane haeanedau D=adaunedan, Simeon haenaneeseede;
nau naa henane haechuv=a nau haeethauwuthajau, haeejauwuwude
hadneneethajauthee Israel: nau Vadanauwauthauwu haeth=asade.

26 Nau haeeauthedaunaa Vadanauwauthauwu, henee hadjenauhaudauau
gaujauaudahede, haunaude hadnauhauwaude Vahad=ahenith Chris.

27 Nau haejeheenauusa Vadanauwauthauwu jedauwuu Vadannauauwuu: nau
h=aene heneh=a Hejavaeneauthusau jedan=ade hadneseh=ade thauguu
hasauau hauchuwude,

28 Hana=aejavethenauanaude hejadenaa, nau haevaveenethedauna
Hejavaneauthu nau hana=aenehede,

29 Vahad=ahene, hewaunehaa naneh=aejenanaude hauwauwaunave
hadnaudauau nanethauaunee, hasauau hadanadede:

30 Heee nases=a naunauhauwauau hav=ade Henayauth=ahe,

31 Naa nananin hadnesaanudene hatha=ahedaunee vahee henanedanede;

32 Hesee hadneesenee Hath=aauau henanedanede, nau havathee
hadnanedanede Israel.

33 Nau Joseph nau henaune haegaugauanadauwu hena hayauhuhau
hanasenehethavathe.

34 Nau Simeon haevevethasa, nau hae=aedauwuna Mareheau henaune,
Naune, Naa d=aeyaunaa haneejenanade hadneaunenauaudenenee nau
hadneejaegauhadenenee hauwauhuu Israel; nau hanau nauhauthethau
hadnevathevade;

35 (Haa, gaugauchu hadneegauchuguhune nehayau havadathuvaa jea;)
henee gaugauuthajaudenau hauwauhuu vadauhau hadneauthasuu.

36 Nau hena haenes=a Anna, haey=ahe, hedaunau Phanuel, hanaad=ade Aser:
haewauthanenau hejajenewau, nau haenethenaedeva hechu nesaudauchu jajene
hehethee neeesede;

37 Nau haeeneves=ane heee nasaudausauau y=anenee jajene, nananede
haeejethauunaude vadannauauwuu, hau haenesedauna Hejavaeneauthu nauguu
naugauyaude nau vevethahede daj=aee nau hesee.

38 Nau haejejed=a heee haevaveene jea Vahad=ahenith, nau haeheauthedauna
vahee neth=aejauwuwudethee jauaudaunauthadede jedauwuu D=adaunedan.

39 Nau h=aesedauthee vahee hayauhuhau hasauau hauchuwude Vahad=ade,
haejaesanauau hesee Gananee, hadahethee hedan Nazareth.

40 Nau d=aeyaunaa haeeseau, nau haed=aeaune hevadathuwu,
haeechauchaunaude haeyaude: nau Hejavaneauthu vadaude haeth=asade.

41 Nau wauh=a heneh=a haeehaunenau hesee D=adaunedan hadauchuvejanenee
vasevadanesee Hadavechauthadede.

42 Nau denesenenee hejajenewau, haeehaunauau hesee D=adaunedan hanau
nesedaudenee vasevadanesee.

43 Nau hese h=aevadauaunee, h=aej=aesathee, d=aeyaunaa Hejavaneauthusau
haenasedauusa D=adaunedan; nau Joseph nau henaune haejaenauwu.

44 Hau henanedaa haenehauv=a hathanauwauhaugaunee, nau haejanaugudaunee;
hana=aenaudehauthee henedau=anene nau henedaeh=ahene.

45 Nau h=aejeveehauthee, haejaesanauau hesee D=adaunedan,
daunaudehauthee.

46 Nau hethauwuu h=aenasese hana=aeveehauthee jedauwuu vadannauauwuu,
haetheaugune naheth=ae hauthedahehau, haejaatheha, nau haenaunaudedauna.

47 Nau vahee hath=aenedauwauth=athee haegaugauanadauwu hedaeyaunene nau
hedauchuhanehedaunene.

48 Nau h=aenauhauwauthee, haegaugauanavanauau: nau henaune, N=a,
naudu haneseh=aane? hath=ahuk, naune h=asaunau nau nananenau
nenaudehane nejeneethajaunee.

49 Nau hathauhuk, naudu haenaudehena? gauhajaene nauch=ae wauwu
hanedaudauwau N=asaunau henesethaude?

50 Nau haejaenauwu haseneheth=athee.

51 Nau hana=aenethaunaude, nau haenauusanauau Nazareth, nau
haeethauwaudaun=a: hau henaune haeaunaunedene vahee nuu nehedaunau
hedahaa.

52 Nau Hejavaneathusau haeneenaneaune hedaeyau nau hajed=ade nau
vechauthaude Hejavaneauthu nau henanedanede.




NEHEDAUNAU 3.


1 Wauh=a yauthaunenee jajene wauwu neeenajanede Tiberius Caesar, Pontius
Pinade nausunajawaudauau Judea, nau Herod nanajawaudauau Gananee, nau
henauhauwauau Theneb nanajawaudauau Iturea nau vedauauwuu Trachonitis,
nau Lysanias naja Abilene,

2 Annas nau Caiaphas vevethahenajanauau, Hejavaneauthu nanadede
haeedasaa Jaun heau Zacharias nauaunee.

3 Nau haeedade vahee vedauauwuu hanathaudanee Jordan, haeauthedaude
dusaahede haudneaugauthuu gaugauuthajaudenau hadneegudanee
wauchudaudenau;

4 Naathauthaunauhuu wauthaunauhanaa hedanadede Esaias haey=ahe, Jasaye
haevasenehe nauaunee, Hesaanuu hatha=ahede Vahad=ahede, nesedee hevau
chwuwuu.

5 Hadauchugauaudayauau hadnechauchaunaa, nau hadauch=ae hauane nau
jauaudane hadjananee, nau jaj=av=ae hadchuvanee, nau hadauhauauyauau
bau hadneyauthauau;

6 Nau vahee henanedanede hadnauhaudauau Hejavaneathu hedenayauthaunene.

7 Haena=aenehethaude waunauthanee henanedanede henee hedas=adaunau
haddusaanaude, Hau hedenaededaunenau sesey=anauau, hanaa
h=aedauwun=adaunenau haddaugauhudauwuna nauthee hasenaunaude
hadnauusanauau?

8 Hethadee nesedee hadeheaenaunee hadnaugauthuu haugaugauuthajaudenenau
jevaauthenehee hadahenauau, h=asaunaunene Abraham: hanau
n=aedauwunathana, Hejavaneauthau neene nesehaude nuu hauunaug=anau
Abraham hed=aeyaunewau.

9 Nau wauh=a jea hauunauchu janenanee heth=ajee hauhaudee: vahee
hauhaudee jeneeaudehuk vevenaudenau haddauwauhude, nau
hadneewaudedaunaunee.

10 Nau henanedanau haenaudedaunaa, hauddusedaune? hath=ahuk.

11 Hana=a=aedauwunaude, Daun nanesevechudaunade, jevena daun
janevechudaunenith; nau daun hevethenede jenaasedaude, hahagu.

12 Wauh=a haena=aenuusathee hau=ay=ahehauau haddusaahethee,
Hechauhautheth=ahe hauddusedaune, hath=ahuk,

13 Nau hath=ahaugaunee, javaauthaunaudaun=athe henee nethautheavane.

14 Nau vanenanenau hanaasedaunethe, hanaaseneheth=ade, Nau haddusedaune,
hath=ahuk? Nau javaauthasenehaa henaneda, hath=ahaugaunee,
javaauthenanedaunevaa henaneda, nau hadnanethauaunahedava
haunaudaunadenenau.

15 Nau henanedanau hathanav=ahuk, nau vahee henanedanede haegaugauanavaa
hed=ahenenau Jaun wauau Chris haenane, nau wau=athe hajee;

16 Jaun hana=aauchuhanehethaude, hathauhuk vahee, Hadneedusaanathana
heee naje; hau hanes=ade java=anaud=ade java=ahenau jaunaude hewauhugu
hewauaunaa n=ahauwuneaugunavane, hadneedusaan=ana heee Hejavaneauthu
Vadanauwauthauwu heee heseda.

17 Henaunas=ahau nanewauunauau, nau hadgaunauhauau heyauthee
nedauthauay=ade, nau hadnau=anauau wauchuunethauauhanau nedauth=anauau
jenayaunau; hau jenethauayaunau hadvadauchauauau hesedaa
nedaujesaudaunahee.

18 Nau waunauthanee hanasej=aesaunee hayauhuhau hanathauthedaunaude
henanedanau.

19 Hau Herod naja haeaunaunewau heee Herodias henauhauwauau Thenebeau
henenene, nau vahee hath=aewausaunee hanasedaude Herod,

20 Haewauhaunene nuu vahee henee dauaugauhude Jauneau duguhunauauwuu.

21 Wauh=a h=aevahesedusaahedaunee henanedanede, hethauwuu henee
Hejavaneauthusau haenethedusa=a, nau haeevevetha, hejavaa
hana=aegaunanenee,

22 Nau Hejavaneauthuvadanauwauthauwu haejejanauhusane hedanayaunaa
hedanayau haenaasaunee waude ved=aene nau hanadede haejenauusa hehethee
hejavaa, hasenehehuk, Nananene vechauthauau N=aa, nananene
vaveenethedaunathane.

23 Nau Hejavaneauthusau nehayau wauwu wauau hanasauau jajeneva, hanane
(hathanavade) heau Joseph, nananenith heau Heli,

24 Nananenith heau Matthat, nananenith heau Levi, nananenith heau
Melchi, nananenith heau Janna, nananenith heau Joseph,

25 Nananenith heau Mattathias, nananenith heau Amos, nananenith heau
Naum, nananenith heau Esli, nananenith heau Nagge,

26 Nananenith heau Maath, nananenith heau Mattathias, nananenith heau
Semei, nananenith heau Joseph, nananenith heau Juda,

27 Nananenith heau Jonanna, nananenith heau Rhesa, nananenith heau
Zorobabel, nananenith heau Salathiel, nananenith heau Neri,

28 Nananenith heau Melchi, nananenith heau Addi, nananenith heau Cosam,
nananenith heau Elmodam, nananenith heau Er,

29 Nananenith heau Jose, nananenith heau Eliezer, nananenith heau Jorim,
nananenith heau Matthat, nananenith heau Levi,

30 Nananenith heau Simeon, nananenith heau Juda, nananenith heau Joseph,
nananenith heau Jonan, nananenith heau Eliakim,

31 Nananenith heau Melea, nananenith heau Menan, nananenith heau
Matthatha, nananenith heau Nathan, nananenith heau David,

32 Nananenith heau Jesse, nananenith heau Obed, nananenith heau Booz,
nananenith heau Salmon, nananenith heau Naason,

33 Nananenith heau Aminadab, nananenith heau Aram, nananenith heau
Esrom, nananenith heau Phares, nananenith heau Juda,

34 Nananenith heau Jacob, nananenith heau Isaac, nananenith heau Abraham,
nananenith heau Thara, nananenith heau Nachor,

35 Nananenith heau Saruch, nananenith heau Ragau, nananenith heau Phalec,
nananenith heau Heber, nananenith heau Sala,

36 Nananenith heau Cainan, nananenith heau Arphaxad, nananenith heau Sem,
nananenith heau Noe, nananenith heau Lamech,

37 Nananenith heau Mathusala, nananenith heau Enoch, nananenith heau
Jared, nananenith heau Maleleel, nananenith heau Cainan,

38 Nananenith heau Enos, nananenith heau Seth, nananenith heau Adam,
nananenith heau Hejavaneauthau.




NEHEDAUNAU 4.


1 Nau Hejavaneauthusau wauwu haeechauchaunaude Vadanauwauthauwu
haejeehedesa hehethee Jordan, nau haeyehauthaa Vadanauwauthauwu nauaunee,

2 Y=ayauau hese hananeedauchunesee haenay=athehaa Haujaune, nau hena
hesee haeheejevethe: nau h=aevathenesee, haena=aasenade waunee.

3 Nau Haujaune hath=ahuk, hith nananene Ha=athauwu=avaa Hejavaneauthau
h=aedauwunene naa hauunauga hadejauaujaunenede.

4 Nau Hejavaneauthusau haeauchuhanehe hathauhuk, Wauthaunauhuu henane
hehauwuunaede jauaujaunau jasaa, hau heee haunauude hedanadedaunene
Hejavaneauthu.

5 Nau Haujaune haenauauhuchauhaa hauanee hadaujauudanenee, nau
haenauhauthehaa vahee najanede hath=aauauvaa henanedanede chauchaunu.

6 Nau vahee nuu najawaude hadvenathane, nau hauwaunede, hath=ahuk
Haujaun: hanau henee nananenau devenanau; nau daun navadauvenau
hadevenauau.

7 Hith nananene henaheee hevevethedaunenagu, vahee hadnehan=ahene.

8 Nau Hejavaneauthusaun hana=aauchuhananadeth=ade nau hath=ahuk, Hedehau
naugauvaa, Haujau haugau hathauthaunauhuu, Nananene hadevevethedaunaude
Vahad=ade H=asaunau, nau hanes=ade haudnevevethedaunaude.

9 Nau hana=aehauth=ade D=adaunedan, nau haejenanaa naunauchuu
vadannauauwuu, nau hith Ha=athauwu=avaa Hejavaneauthau hauwujanauau hede
hehethee, hath=ahuk:

10 Haugau hathauthaunauhuu, Had=aedauwunaude hedautheaunau haddun=anaune:

11 Nau hejadenenau hadeejedun=anaune, havaaugugauusene heaudaa dasee
hauunaug=ae.

12 Nau Hejavaneauthusaun hana=aauchuhananadeth=ade nau hath=ahuk,
Hasenehee, Nananene jevanay=athehene Vahad=ade H=asaunau.

13 Nau h=aevathenay=athedaude vahee, hana=aejath=aaude haujau najee,

14 Nau Hejavaneauthusau hana=aejaenaud=ahede Vadanauwauthauwu haduu
Gananee: nau hana=aauthedaunenede hana=aene=asanaunee vahee hath=aauau
Gananee nauanee.

15 Nau haeechauhautheha vevethahenauauwuu, nau vahee haevaveeneha.

16 Nau haenauusa Nazareth, needaunauuchauhade: nau dajauaunee nesedaude
haeyehau vevethahenauauwuu vadanesee, nau haetheaugu dasauhaudauau
wauthaunauha.

17 Nau haevenau hewauthaunauhanene haey=ahew Esaias. Nau h=aegaunanauau
wauthaunauha, haeveede hadauwauthaunauhunee,

18 Vahad=ade Hedauwauthauwu nanadeaun=anau, hanau dehedusaan=anau javeda
hadnauthedaunu hethadenee waunauyaunee hadavenuhunethee: hanejev=ade
haudnenayauhu naudauwuthajauthee, hadnauthedanau haudjaejenanathee
wauwaunauau, nau hadnejanauhauth=athee nanenauguthee, haud-jaejenanathee
hasenethaunauau,

19 Haudnauthedaudauwau hethadee jaunaunauau jaje Vahad=ade.

20 Nau haeauauvane wauthaunauha nau haejaevena vevethahehew, nau
hana=aejanaugude. Nau vases=a vahee hath=aanedauthee vevethahenauauwuu
haen=aauhauvanauau.

21 Nau hana=aejasesenehethaude, nuu desenee nuu hathauthaunauhuu
hethauvaa haunaudaununenau.

22 Nau vahee haesegaugauudedaunene, nau haegaugauanadauwu hethadenee
hedanadedaunene heth=aenehethaunene. Nau gaunuu jee heau Joseph?
hahagaunee,

23 Nau hana=aenehethaude, Nananena hadethauwunehesena nuu
heeejegausudede, Naudauneh=ahe, nehanenayauhade: henee
nan=athadauwaunee nan=asedaunee Capernaum nanehasedaunee nechau
hede nehayau havedauauwuvaa.

24 Nau hathauhuk hethauwuu nehethathana, Hegau haey=ahe
hehauwuvechauthau nehayau hevedauauwuvaa.

25 Hau hadauthedaunathava hethauwuu, waunauthathee heneves=anauau
neanedauthee Israel, hesee deanedaude Elias, hejavaa denausunaugauhuu
nasau jajene nau nedaudauchu hesese, devasauau hasenaude
denanadesanauau vedauauwuu;

26 Hau hehauwunes=ahene hejev=adaunene Elias, vavade Sarepta, hedan
Sidon, hes=a nananede heneves=a.

27 Nau newauthathee naugaugauwuhuhauau neanedauthee Israel deanedaude
Eliseus haey=ahe; nau hehauwunes=a henayauhade vavade Naaman Syrian.

28 Nau vahee hath=aetheauguthee vevethahenauauwuu, h=aenedauwauduu nuu
hayauhuhau, haeechauchaunaudenenau hasenaunaude,

29 Nau haegauh=anauau, nau haenunanatheguthanauau hedan, nau
haeehauthanauau hauchauguu jauaudanee haduunee hededanenau
needaunesehenee neaudnedauauwuguthauthee hauthedauna=anee.

30 Hau haejavechautha hehethee naheth=ae, haejath=aau,

31 Nau haenauusa Capernaum, hedan Gananee, nau haeauthedauna
vadanesenenee,

32 Nau haegaugauanadauwunenau hasechauhauthehaude hedanadedaunau,
hanau hedanadedaunau haenauthaunenau.

33 Nau vevethahenauauwuu henane haeanedau hevadathuwu haewauch=ahene
haujaun, nau haevasanade,

34 Jeneh=aaa; hath=ahuk, haudduseha nananene Jesus Nazareth? gauh=aejau
haudnauauh=aane? Haenaunathane had=ahene; Vadanauau Hejavaneauthau.

35 Nau Hejavaneauthusau haeneuva, d=adaunauguu, hathauhuk, nau
jenauchune. Nau haujau h=aegauusewaude naheth=ae hana=aejenauthaude nau
haejaseneha.

36 Nau vahee haegaugauanavaa, nau haeanadethadenenau jaee, nuu hayew
hanadede; hath=ahuk, hethauwuu nauguu haenauthenehetha haenesedauwauna
wauch=ahenethe haujaunau, nau hana=aejenau=ahethee.

37 Hana=aauthedaunenede nanadee jasesee gau=anee vedauauwuu,

38 Nau haegauh=a haenau=a vevethahenauauwuu, nau haejed=a Simon
hedauauwuu. Nau Simon henene henaunene haenaudauwauv=ahene; nau
haeautheawaunauthasanauau.

39 Nau haetheaugudauna, nau haeneude hasauwauvahede; nau haenauthaa:
nau nauhauhaunee haegauh=a nau haedauyauhauvanauau.

40 Wauh=a hesese h=aenaesade vahee hath=aenethenauthee hasauwauvahehehau
hanasejaechauwauv=ahenethe haenauuchaudaunau; nau haedajevasana nau
haeenayauha.

41 Nau haujaunauau nauguu haevanauusanauau haewauthanauau,
haene=anadenauau, nau haenehenauau, Nananene Chris Heau Hejavaneauthau.
Nau haeneneuva haejechuwauanadeha: dauhaenauwunethe dau Chris denede.

42 Nau h=aesenenee, hana=aejath=aaude hesee hadaunechaudanee, nau
henanedanau haenaudehaa, nau haeedasaa, nau haedauduvaa, haudjenauthaude.

43 Nau hana=a=aedauwunaude, haudnauthedaudauwau najanede Hejavaneauthau
gauchuhunee hedanau nauguu: haugaunaasejejenananau.

44 Nau haeautheda vevethahenauauwuu Gananee.




NEHEDAUNAU 5.


1 Nau hethauwuu, henanedanede haeneenavadaunedauwaudauwu hedanadedaunene
Hejavaneauthu, haetheaugu sasethauwu neajee Gennesaret,

2 Nau haenauhaude hanesanenee thewaunau haetheaugunenau sasethauwu
neajee: hau naunauy=ahehauau haeeyauhaudesanauau, nau haeanahesadenauau
henauyaudenenau.

3 Nau haejed=a jasaa hethewaunene, Simon, nau haenehetha hadwauauwuhudede
vanehaa hehethee vachuwauauwuu vedauauwuu. Nau haejanaugu, nau
haeechauhautheha henanedanau hehethee thewaunaa.

4 Wauh=a h=aevadauthedade, hana=aenehethaude Simon, wauauwuhude
hadaudavee, nau henauwunau haunauyaude hadjath=ane.

5 Nau Simon hana=aauchuhananadethaude, Hechauhautheth=ahe,
naunaugauneneseth=anauau, nau n=ahauwuthauujath=ava: hau hegaugaunauau
hadnaaenauwuaudenau nauyaude haugau hasenehene.

6 Nau h=aesedauthee nuu haewauthanenau hejathaunenau, nau
haethauwunauaune henauyaudenenau.

7 Nau haeadethanauau henedaehahenau danachaugunethe jasaa thewaunaa,
haudjaunethe, nau haudned=ahev=athee. Nau haenauusanenau, nau
haeechauchaunaudenauau hanesanenee thewaunau hana=aenauwuuu.

8 H=aenauhaudauau Simon Peda, haechau=agujanaugu hejaeday=anene
Hejavaneauthusaun, nauchu, hath=ahuk; haugauhauhauganenau, Hau
Vahad=ahene.

9 Haejenaunethajau, nau vahee heth=aenethaun=adaunau daunauanauthee
nauwu hejathaunenau.

10 Nau nauguu James, nau Jaun, heauhau Zebedee, henedaehauhau Simon.
Nau Hejavaneauthusau hana=a=aedauwunaude Simon, Jevan=athajau, hewaunehaa
heee nananene haudnesedanaude henanenauau.

11 Nau h=aenauuchaudethee hethewaunenau vedauauwuu, hana=aenauduu vahee,
nau hana=aenethauguhauthee.

12 Nau hethauwuu, h=aanedaude jasaa hedan, naune henane haeechauchaunaude
naunaujaunee haugauwude; h=aenauhauwaude Hejavaneauthusaun haeu=aneseve,
nau haeautheava, Vahad=ahene, vatheh=anenagu hadeneeyaudanene hathauhuk.

13 Nau haeyethauha, nau haevasana, vanatheh=anau: heyaud=ahe, hathaukuk.
Nau nauhauhaunee naunaujaunee haugauwude haenauthaa.

14 Nau haenesedauwaun=a haudj=aedauwunaunith henanedane: hau najesa
hadnauhauthehau hadanayau vevethahev=ahe, nau hadv=a dauhenayauhane,
Mosase neesedauvade, haudne=aenuu.

15 Hau haeneenanauthedaunene ne=anee: nau havathee haewautha henanedanede
haeau=anauuchaudene daujewaunejaathededaunee, nau haudnenayauh=athee
hedasauwauvahedaunenau.

16 Nau haejath=aau hesee nauaunee, nau haevevetha.

17 Nau hethauwuu jasaa hesee, hajesechauhautheth=ade, Nesethajauhuhauau
nau hechauhaudauwauhuhauau nanavaavede haetheaugunauau hejava,
haejeehedesanauau hadauch=ae hauwauhauauwudan Gananee, nau Judea, nau
D=adaunedan: nau naunaud=ade Vahad=ade haetheaugu hadnenayauhaude.

18 Nau, naune, henanenauau haenauuchauhanauau henanene heee hedauwune
haeesev=ahene nau haenay=athejedananauau, nau hadjenanauwunauthee
hatha=ajenith,

19 Nau h=aejeveedethee haudnethejedanauthee hanau dauwauthaa
henanedanede, hana=aenauauhusathee dasee hauauwuu, nau
haejanauhauj=ananauau, hehethee dasee hejavaa hauauwuu nauguu hedauwune
naheth=ae hatha=ajenith Hejavaneauthusaun.

20 Nau h=aenauhaudauwunith hedethauwuthajaudenenau, hana=a=aedauwunaude,
Henane, hauwauchudaude gaunudanauwunane.

21 Nau wauthaunauh=ahehauau Nau Nesethajauhuhauau
hana=aejasesegaugauuthajauthee, Hanaa naa hananadede nehedaduhude
Hejavaneauthu? hath=ahuk. Hanaa haudgudanauau wauchudaude, vavade
Hejavaneauthau, naanes=ade?

22 Hau h=aaenauwunith Hejavaneauthusaun hegaugauuthajaudenenau,
Haudusethajauva hadahenauau? hath=ahaugaunee,

23 Hayew gauchauaa, neheh=agu, Hauwauchudaude gaunudanauwunana; nau
wau=athe gauh=a nau javesa heheagu?

24 Hau hadaenauwu henee Heau henane naunaud=ade dasee hath=aauauvadee
negudanauau wauchudaude, (naasenehethauhaugu neasauwauvahedauwunith
hesevahede) H=aedauwunathane, Gauh=a, nau hedanau hauddau nau najesa
nananene haudauauwuu.

25 Nau nauhauhaunee haethauwauthe hatha=ajenethe nau haeedane
heaugusenadenau nau hana=aejath=aaude hedauauwuu haevaveenethedauna
Hejavaneauthu.

26 Nau vahee haegaugauuthajaudene nau haevaveenethedaunanauau
Hejavaneauthu, nau haeechauchaunaudenauau n=athajaude,
Naunaudauhauth=anauau nuu desene, h=aheagu.

27 Nau h=aevathedaude haejath=aau nau haenauhauva hau=ay=ahe Levi
hanaaseenith, haetheaugune nedauudanauau hau=ayaunau, nau jethauguhu
hathauhuk.

28 Nau haevanauth=a, haegauh=a, nau haethauguha.

29 Nau Levi haevasevetheheha nehayau hedauauwuu, nau haewauthanauau
hau=ay=ahehauau nau hauthauau haenedauguv=a.

30 Hau wauthaunauh=ahehau nau Nesethajauhuhauau haeaunev=a
hethauguh=adaunau, naudu haenethevethehewauna nau haenedavey=awauna
hau=ay=ahehauau nau wauchudauhuhauau, hath=ahaugaunee?

31 Nau Hejavaneauthusaun hana=aauchuhananadeth=athee,
hath=aed=aenaedethee hehauwuvatheh=a naudauneh=ahew; hau
hath=aasauwauvahethee.

32 N=ahauwujenauusa haudnadethu hethahethee hau wauchudauhuhauau
hadnaugaudanenee hegaugauuthajaudenenau.

33 Nau hath=ahuk naudu hethauguh=adaunau Jaun denauaunenaugauy=anethe,
nau devevethahethee, nau naasedauthee hethauguh=adaunenau
Nesethajauhuhauau; hau hanethenaunauau havethehethee nau havavey=athee?

34 Nau hath=ahaugaunee, Gauh=ajeneenesehauva d=aeyaunauauau
nedauenenedaunee hauauwuu naugauyaude hajesanedaudaun=athee waunenenehew?

35 Hau hese haudnauauchuu, haudneedanauwunana waunenenehe, nau heee
hadna=aenaugauy=athee hena hese.

36 Nau hana=aanadethaude jea jegausauh=anee; Henane hehauwu jenane
waunauyaunee neauthayew hadaugauth=ayaunee, hith hesedauhuk, nau
hadauwauyaunee needaudenauuu, nau jasaa needanee hadau wauyaunee
hehauwuneauchauna gauth=ayaunee.

37 Nau hegau henane hehauwujenane waunauyaunee vasevenenaje
gauth=anenevajaunaa; nau wau=athe wauyaugu vasevenenaje haddaudeauau
nevajaunau, nau hadgusenauauau, nau nevajaunau haddenanaunauuu.

38 Hau waunauyauau vasevenenaje hadedaunee hadauwauyauau nevajau, nau
nanesauuthadee.

39 Nau hegau henane hesevanaagu gauth=anevasevenenaje nauhauhaunee
haevathehaa waunauyaunee; hanau gauth=ayauau hethadee, hathauhuk.




NEHEDAUNAU 6.


1 Nau hethauwuu naneseauwauau vadanesee, haeehedesa jenayaunaa;
nau hethauguh=adaunau haegaugauunauwu wauchuunethauauhanau, nau
haevethenauau, haegauneegudenauau hejadenenau.

2 Nau hauthauauau Nesethajauhuhau, Naudu hanesedauna waujaa nanavanau
nesedaude vadanesee hathauhaugaunee?

3 Nau Hejavaneauthusau hana=aauchuhananadethaude, Gauh=ajethaunauhaude
nuu hasauau David neesedaude, nehayau deasenade, nau neeth=aenethaun=ade.

4 Neesejed=ade Hejavaneauthu hedauauwunene, nau needanauau nau nevethee
nauhautheth=ajauaujau, nau haevena heeth=aenethaunaunau; waujaa nanavanau
vey=agu hau jasaa vevethahevahehauau?

5 Nau hana=a=aedauwun=athee, Heau henane nanethad=ade vadanesee.

6 Nau hethauwuu jea jasaa vadanesee haejed=a vevethahenauauwuu nau
haeautheda: nau henane haeanedau hejavese hejadenaa haeesevane,

7 Nau wauthaunauh=ahehau nau Nesethajauhuhau haeaunauyauhauvaa, wauau
haadenenayauth=a vadanesee; hadnejauaudaunauthee dauhan=ajauwauaunauthee.

8 Hau haeaenauwu hegaugauuthajaudenenau nau hana=aanadethaude henanene
hesevenasanith, Gauh=a nau yethaagu naheth=ae. Nau haegauh=a nau
haeyethaagu.

9 Hejavaneauthusau hana=a=aedauwunaude, haudnaudedaunathana nananena
hanesadee; Gaujenanavanau vadanesee hethad=agu hasedaunee, nau wau=athe
wauchudauneagu? henayauh=agu henaedede, nau wau=athe nanauneh=agu?

10 Nau hana=aenaunau=anede vahee, hana=a=aedauwunaude henanene, Segauha
hajade. Nau hanaasedaude: nau hejade haeenayauhune jasaa hasaunee.

11 Nau haeechauchaunaudenauau hasenaunaude: nau hana=aaunauchuwuhadethee
daun haudnesehauthee Hejavaneauthusaun.

12 Hethauwuu hena hese, haeehau hauanee haudnevevethahede, nau haunaude
naugaunee haevevethedauna Hejavaneauthu.

13 Nau h=aesenee, hana=aadethaude hethauguh=adaunau; nau haeedana
vadadauchunesenee, hana=aeneseaude vadauhanauau.

14 Simoneau (jea haeaugauthea Peda haseauhuk), nau Andwheau
henauhauwauau, James nau Jaun, Thenib, nau Bathaunaumew,

15 Matthew, nau Taumis, James heau Atheas, nau Simon Zenautes haseadagu,

16 Nau Judas James henauhauwauau, nau Judas Iskariot, hanane jea
neheaudaunade Hejavaneauthusaun.

17 Nau haejenauunethauna nau haetheaugunauau hethauauwuu, nau
hadauchunanenethe hethauguh=adaunau, nau haevasenauthenanedau
henanedanede hehethee vahee Judea nau D=adaunedan, nau hehethee
sasethauwu hadajee Tyre nau Sidon heth=aejenauujaatheh=adaunau, nau
haudnenayauh=athee hedasauwauvahedaunenau;

18 Nau hath=aenaunauthauwauvahethee wauch=ahenethe haujaunau: nau
haeenayauhaunauau,

19 Nau haunauude hadauchaa haevadauvasanau hanau daunudesanaunee
hevadaude nau haevahenayauha.

20 Nau hana=aen=aauhauwaude hethauguh=adaunau, Hauwunaunana nananena
hadavenuhunena; hanau nananena najanede Hejavaneauthau, hathauhuk.

21 Hauwunaunana nananena hath=aasenana hewaunehaa: hanau nananena
hadnegaudana. Hauwunaunana nananena hath=aevewauhuna hewaunehaa, hanau
nananena hadnauchaunena.

22 Hauwunaunana nananena, henaneda has=anav=an=a, nau jaasauaun=an=a, nau
naunaunauthev=an=a, nau haus=agudenauthe haneseedaunenau hadauwausaunee,
haugau Henane He=ahene heee.

23 Haunauwuthajauau henee hesee heee, nau jajanauauau heee
haunauwuthajaude: hanau, naune, hanavanasauau hadaugautheavadenenau
hejavaa: hanau naneesedauyaugaune henesaunaunenau naneesehauhaugaunee
haey=ahehau.

24 Hau naunauthauau hadnauauchaudaune hath=aeveaunauaune; haugau
hanesedanauwuna hauwauthenaedede.

25 Naunauthauau hadnauauchaudauna hath=aegaudana; haudnasenana.
Naunauthauau hadnauauchaudauna hath=aauchaunena hewaunehaa,
hadnaudauwuthajauna nau hadvewauhuna.

26 Naunauthauau hadnauauchaudauna, daunh=aene vahee henaneda h=aethadenee
haseneheth=an=a, hanau henesaunaunenau naneesehauyaugaune
jayaudauwaey=ahehau.

27 Hau had=aedauwunathava nananena hath=aenedauvana, Vechauthaa nananena
haujauthavenau, heneehaa has=anav=adaunenau,

28 Hauwunaunaa h=awauwauchuv=adaunenau, nau hevevethasaa
h=awauwauchuh=adaunenau nananena.

29 Nau henee haudauauv=ade haj=aeaunaa nau naugautha venene; nau
hedanauaugu nananene hauddu jevaedanau jea naudauguvechude jevaethaa.

30 Hevenaa daun henaneda h=anedauwun=adaunenau nananene; nau jeva
jaenedauwunaa hedanauwun=anagu daun hanetheyaunenau.

31 Daun hasevatheh=anaune henaneda heseh=anenagu, nechau jenaasehaude.

32 Hith nananena vechauthaunagu daun havechauth=adaunenau nananena,
haddusevaveeneva nananena? haugau wauwauchudauhuhauau nechau
nevechauthauthee heth=aevechauth=adaunenau.

33 Nau hith nananena hethad=agu hasehaun=a daun h=aneneeh=adaunenau,
haddusevaveeneva nananena? hanau naneesedauhaugaunee wauwauchudauhuhauau.

34 Nau hith nananena hehaunagu daun h=aneejauaunaudaun=adaunenau,
haddusevaveeneva? hanau wauwauchudauhuhauau nechau neehauhaugaunee
wauwauchudauhuhau, hadnejanaasesedanuu.

35 Hau vechauthaa nananena haujauthavenau, nau hethadeha hasedauna,
nau heh=anagu, jevajavatheh=ae; nau nananena haudaugautheavadenenau
hadvasauau, nau nananena hadna=aed=aeyaunenena Java=ajauuthee: nau
neneneehaude neth=aejevaveenenethe nau hauhauganau.

36 Hedauwuyaunee nananena, nananena H=asaunaunenau jea hasedauwuyaunede.

37 Jevaauchuwuu, nau nananene hadnaajauchuwuhane: nau jevaduguth=ae nau
nananena hadnehauwuduguhuva: hejaegudanauwuy=ae nau hadnejaegudanauwunane
nananene:

38 V=ae, nau hadnevenana nananene, vavesethajauauth=ae, d=aay=ae, nau
d=aesath=ae, nau haunauwauauth=ae, hauchauva, henane hadven=ana. Nechau
hadnaasethajauaudaun=ana hasethajauauth=an=a hadnanesethajauaudaunana.

39 Nau hana=aanadethaude haejejegausuhu, Gaunanenauguhu jenenau=ajetha
nanenauguhu? Gauhaudjenesauujanesenauau gauuhanaa?

40 Thauguth=ahe hehauwujava=ahe hechauhautheh=adaune: hau haunauude
hanes=ade daun haunauudaun=ade hath=ahenith hechauhautheh=adaune.

41 Nau naudu hanauhaudauwu nananene hahavaa hejaheede heses=ae, hau
ha=ajevesehau havadauhaude hath=asewau hases=ae?

42 Wau=athe hauddusenehethau nananene hahavaa, J=aeda=a,
hadaugauhauwunathe hajaheede hases=ae, hau daujenauhauwaude havadauhaude
hath=asewau nehayau hases=ae? Nananene jayaudauwunaedehe, nedauau
haugauhune havadauhaude hath=asewau nehayau hases=ae, nau
hadena=aeneauvane hadena=aeneaugauhauwu jaheede heth=asathau hahavaa
heses=ae.

43 Hanau hauhaude hethahagu hehauwuseaude wausaunee vevenaudenau; nau
wau=athe wauchahagu hauhaude hehauwuseaude hethadenee vevenaudenau.

44 Hanau hadauchude hauhaude neaenaunede hanasaunee hevevenaudenau. Hanau
hauchahevesee henanenauau hehauwunaadauhau=anuu hauuyauchuwunau nau
dauchuuwusee hehauwunaadauguunee dadajevenau.

45 Henane heth=ade hehethee hethadenee heda nenauuchaudede hethadenee;
hau wauch=ahede henane wausaunee heda nenauuchaudede wausaunee: hanau
waunauthaa hehethee hedahaa hede nanadenaunee.

46 Nau naudu, Vahad=ahene, Vahad=ahene, haesena, hau nejesedauna
hayauhuhau hasenehethathana?

47 Daun n=adas=ade nau nedaun=anaugu hasenehenaunauau, nau hesedauhuk,
haudnauhauthehathana haudneth=ade:

48 Henanene henee nenesedenethe hauauwu naath=ade, nau henee
nejayauchauhuu, nau naneejenanauau hauauwuu dasee hauunaug=ae: nau
nauunauuu naje neje naunauthuu jaath=as=ae henee hauauwuu, nau
hehauwunauauvath=aau: hanau daun=aaudaa hauunaug=ae.

49 Hau jaathedehe, nau janenaasedauthe, naath=ade henanenau henee
nedasauauv=anethe vedauauwuu; nau neje jaath=as=ae naunauthuu, nau
nauhauhaunee naunenauauau; nau thauwus=ae henee hauauwuu nevasauau.




NEHEDAUNAU 7.


1 Wauh=a h=aevathanadede vahee hanasenehede daujajaathehade
henanedanede, haejed=a Capernaum.

2 Nau jasaa vanenenaja hewauwaune haevechautha haeaugauwune, nau
haey=anajane.

3 Nau h=aenedauwauthaude Hejavaneauthusaun, haeautheava vachaugananenau
Jews, haeadetha hadjaunith nau hadnenayauhaunith hewauwaune.

4 Nau h=aedauchauthee Hejavaneauthusaun, haeautheauwaunauthasanauau
haugaunaunee, hanau heth=ade naa henane naa haudneenesedaude,
hathauhaugaunee:

5 Hanau vechaudauau nadedanenau, nau nenesedaun=anauau vevethahenauauwuu.

6 Heee Hejavaneauthusau hana=aejasesenethaun=ade. Nau h=aeauchauau
hauauwu, vanenenaja haejajedauaunanenau henedaehauhau, Vahad=ahene,
jevawauchuthajau Nananene: haugau wauch=ahenau hadjed=ane naudauauwuu,
hathauhuk:

7 Nanaa n=aejewauchanavadede dauudasathane: hau vavade nehedau hanadede,
nau naudautheau hadeenanedanede.

8 Hanau nananenau nanethenanenenau naunaud=ahenau, nanethenu
vanenanenauau, nau na=a=aedauwunauau hanes=ade yehau nau na=aejath=aaude;
nau jasaa, Nah=aje, hathauau nau jaunaude; nau naudautheau, Nesede,
hathauau, nau nanesedaude.

9 Hejavaneauthusau h=aenedauwaudauau nuu hayauhuhau, haegaugauanava,
nau haenauthegauthaagu, nau hana=a=aedauwunaude henanedanau
heth=aethauguh=adaunau, Had=aedauwunathava, Haunauau n=ahauwuveehau vasee
hethauwuthajuhu (naa hath=ade henane), hegau, hehauwuu haduu Israel.

10 Nau henee hath=aautheavathee, h=aejaenuusathee hauauwuu, haeveehanauau
wauwaune haeenanedanene henee neasauwauv=ahenith.

11 Nau hethauwuu jasaa hesee, hana=aehaude hedan Nain haseenauy=agu;
nau haewauthanenau hethauguh=adaunau henethaun=adaunau, nau hauwauhuu
henanedanede.

12 Wauh=a h=aay=anauusade hejavaaa dajanaunaa hedan, naune, naa
najaa henane naunudanade, jas=asau henaune, nau haeeneves=anene: nau
haewauthane henanedanede hehethee hedan haenethaunaa.

13 Nau h=aenauhauwaude Vahad=ade haeauwunauna, Najenaud=ave, hathauhuk.

14 Nau haeedasa nau haevasane nauaunechauthau: nau
heth=aenauaunechauh=adaunau haed=adauyaugunenau. Haunaua,
h=aedauwunathane, Thauwauthe, hathauhuk.

15 Nau henee nenajaa haethauwaudaugu, nau haena=aejasesanadede,
nau hana=aevenaude henaunene.

16 Nau n=athajaude haeedas=a vahee: nau haevaveenethedaunanauau
Hejavaneauthu, Havathee haey=ahe hanejauaude hadedanene; nau,
Hejavaneauthau haenauuj=adauna henesaunau, hahagaunee.

17 Nau nuu dauauthedaunenede haenanadesanaune vahee Judea, nau
nanadee gau=anee vedauauwuu.

18 Nau hethauguh=adaunau Jaun haeauthedaunaa vahee nuu hayauhuhau.

19 Nau Jaun haeadetha hanesenethe hethauguh=adaunau haeyethautheava
Hejavaneauthusaun, Gauhanane henee waudaudjaude? nau wau=athe
gauhadnaudenauhauwau jasaa?

20 H=aedauchauthee henanenauau, Jaun Dusaay=ahe jan=adautheav=anauau
Nananene, hathauhaugaunee, hana=aenaudedaunauthee, Gauhanane henee
waudaudjaude? nau wau=athe gauhadnaudenauhauwau jasaa.

21 Nau vavade h=aauchauau haeenayauha haewauthanenau vavav=aauhuhau
nau havathee haugauwude, nau wauch=ahenith haujaun; nau haewauthanenau
nanenauguhuhau haevena nauhauthau.

22 Hejavaneathusaun hana=a=aedauwun=athee, Najajath=aauau, nau
had=aedauwunauva Jaun hath=ahaugaunee, hayewhu hanathauhauth=ana
nau hathadauvana; hasejaenauhauth=ade nanenauguhu, jeneejaves=ahe
daujavesade, naunaujaunee hedaugauwudaunenau dauuyaudahethee,
hay=ajad=ahe daunedauvade, gaujauaudahehe daujaethauwauthede,
hadavenuhu hethadenee waunauyaunee dauauthedaunade.

23 Nau hauwunaunade daun najewauchuthajaudaun=ade.

24 Nau h=aejath=aaunethe Jaun hedautheaunau, hana=aejasesanadedauau
henanedanede hasenaedenethe Jauneau, Hayew nananena
haewaunenauhauthaunenau nauaunee? gaugauguy=ase daunauauvasee?

25 Hau hayew nananena h=aewaunenauhauthaunenau? Gauhenane
hed=achaunau hejajehaunenau hed=achaunau? Naune, neth=aeneenuhuthee,
nau neneenaedethee than=asee nenauchuwunethe hedauauwunenenau.

26 Hau hayew h=aewaunenauhauthaunenau? Gauhaey=ahe? Haa,
had=aedauwunathava nananena, nau java=asee haey=ahehau.

27 Naa nananene, wauthaunesee, Naune, hadjejenanauau Naudautheau
hathaaguna, hadnesedaun=ana hauvaunenau say=anee Nananena.

28 Hanau n=aedauwunathana, hadedanenau neth=aenesaunev=ana hes=anauau
hehauwujava=ase haey=ahe hath=ade Jaun Dusaay=ahe: hau hena haugajehede
hanedauhuk henajanedaunene Hejavaneauthu java=ahehuk.

29 Nau vahee henanedanede hath=aenedaun=ade, nau hau=ay=ahehauau,
hana=aechuwauthethajaudaunauthee Hejavaneauthu, haenethedusaan=a
dusaay=ahew Jauneau.

30 Hau Nesethajauhuhauau nau nanavaavehehau yesee nehayau
haeausagudenauau hevatheh=adaunene Hejavaneauthu, haejenethedusaan=a
(Jauneau).

31 Nau Vahad=ade hahagu, Hayew naudneedajenehethau henanedanede nuu
henaedede? nau haethahenauthe?

32 Waude d=aeyaunauauau hathahethee theaugunauthe haudaunanauauwuu,
nau danadethadethee, nau nan=ahethee, Nevadauhana, hau nananena
nejevadana; naudauwuthajaudauwunana nananena, hau nejevewauhuna.

33 Hanau denauusade Jaun Dusaay=ahe dejevethee jauaujaunau nau
deejevanaa vasevenenaje; nau nananena nanethenaude haujaun, nethauna.

34 Heau henane daunauusade dauvethede nau dauvanaa; Nauhauvaa naa
henane naudaud=ahe, nau vasevenenajevanehe, henedaehauhau hau=ay=ahehau
nau wauwauchudauhuhau, nethauna.

35 Hau haeyaude chaunuwuthajaudaunaude vahee hed=aeyaunewau.

36 Nau hanes=ade Nesethajuhu haeadetha haudjewaunenethevethehev=ade, nau
haeyehau haejed=a Nesethajauhu hedauauwunene, nau haejanaugu hadvethede.

37 Nau, naune, hes=a hedan, haeauhaugane, h=aaenaunaude Hejavaneauthusaun
daujanaugunith hadvethehenith Nesethajauhu hedauauwunene, haej=achaude
ja=avasaa chauayau,

38 Nau haetheaugu hegauwune heauthene haevewau, nau hana=aejasesahesadede
heauthene heee hedejee nau haeheahenauwu heee henethaanene, nau haenedane
heauthene, nau haechauane heee chauayau.

39 Wauh=a Nesethajuhu h=aadethaude h=aenauhauwaude, haejaevenanadethade,
Naa Henane, haey=aheyaugu, hanaenaunaude daunhad=ahenith nau
daunhath=ahenith nuu hes=ane hevasan=adaune: hanau wauwauchuduhu, hahagu.

40 Nau Hejavaneauthusau hana=a=aedauwunaude, Simon, haudn=aedauwunathane
nananene. Nau hana=aenehethaude, Hechauhautheth=ahe, nanehe.

41 Hena jasaa say=anedanauwuyau haenesenenau hesay=anedanauwun=adaunau:
hanes=ahenith yauthaunevadadausauau v=aejeth=a, nau jasaa yauthauyauau.

42 Nau h=aeyauhuunee haunaudauhudaunene, haenanethauaunegudanauwuna
nesauuu Je=aedauwune, hanaane hevechauth=adaune java=anee?

43 Simon hana=aeja=aedauwunaude, Nauch=ae nananenith
heneehejava=agudanauwunaune. Nau hana=a=aedauwunaude, Nananene neaenauwu.

44 Nau hana=aeyethaagude hes=ane, nau hana=a=aedauwunaude Simoneau,
Gauhaunauhauwau nananene naa hes=a? Nananenau nejed=anau haudauauwuu,
nananene h=aehauwuvene naje heee nauaudau: hau neheahesadede nauaudau
heee hedejee, nau neheahenauau henethaa.

45 Nananene h=aehauwunedane hau naa hes=a h=aenauusanaunauau
hehauwuthauujenenedane nauaudau.

46 Naudauguhua nauguu javeda nananene hajechauus=anene hau naa hes=a
nechauanauau nauaudau heee chauayau.

47 Naa h=aedauwunathane nananene hewauchudaudenau waunauthanee
gaunudanauwunade; hanau dauvechauth=ade java=anee hau daun vanehaa
gaunudanauwunade vavade hasevechauth=ade vanehaa.

48 Nau hana=a=aedauwunaude hes=ane, nananene hauwauchudaudenau
jaegudanauwunane.

49 Nau heth=aenedauguv=adaunau dauvethehethee hana=aejasesanadethee
hegaugauuthajaudenenauau hanaa naa negudanauau wauchudaudenau jea?

50 Nau hana=a=aedauwunaude hes=ane, Nananene hadethauwaudaude
henayauh=ane nananene; najesa hadnauwauthenesane.




NEHEDAUNAU 8.


1 Nau hethauwuu waunee haejath=aau nanadee hadauchanenee hedan nau
hajaseehedan, dauaunauthedade nau daunaunauhautheth=ade neethajaude
waunauyaunee hasaunee henajanedaunene Hejavaneauthu: nau
vadadauchunesenee haenethaunaa,

2 Nau jasaa hes=anauau, haeenayauhau dewauch=ahenethe haujaunau nau
vavav=aauhuhauau, Mare haseadagu Magdalene, naunudanavathe nesaudauchu
wauch=ahenethe haujaunau,

3 Nau Joanna henene Chuza Herod had=ahev=ahe, nau Susanna, nau
haewauthanauau hauthauauau, heven=adaunau heth=aenetheyaunenenau.

4 Nau h=aeneenawauthaa henanedanede dauau=achaudenee, nau haeedasaa
hehethee nanadee hedane, hana=aeanadede jegausauh=anee:

5 Jenay=ahe haewaunene=agude hejenayaunau: hauthauau haejajanesanau
vaunaa; nau haeauguhudaunene, nau neahehauau hejavaa haeaudauvanauau.

6 Nau hauthauau haedasegaugauusanau hauunag=ae; nau chauchaunu
h=aeveseuu, haenadadanau, hanau daujenajenee.

7 Nau hauthauau haejajanesanau hegauau dauchuuwusee; nau dauchuuwuse
haenauguveseaunau, nau haeajedaunan=a.

8 Nau hauthauau haegaugauusanau dasee hadauuthadee vedauauwuu, nau
haeveseaunau, nau haeneeaunau vadadausauau jenayaude. Nau h=aenehedauau
nuu hayauhuhau, haevasenehe, Daun henaudaununede, nanehanedauvade.

9 Nau hethauguh=adaunau haenaudedaunaa, duthanau nuu jegausudede,
hath=ahuk?

10 Nau hahagu, Nananena vanenana haudnaenauwuna jaeyaunau henajanede
Hejavaneauthau: hau hauthauauau janegausauhuthee; hadnenauhauth=athee
havajenauhaudauwu, nedauvahehauau havajaenauwu.

11 Wauh=a, heyew hasauau jegausudede: Jenayaunau hedenehede
Hejavaneauthau.

12 Henee vaunaa nanathee nenedauvathee; hana=aenauusade haujau, nau
nedanauwun=athee hanadede hedahenauau, naseduhuu hethauwuthajauau,
nau hadenanedanena.

13 Henee hauunaug=ae nanathee, nanedauvanauthe nesedanuu hanadedaunau
nauguu haunauwuthajaude; nau nuu hehauwuth=ajenenauau, vanehaa
nethauwauduu, nau nauauchaudaunauthe vasehadede naneenaunegauhuthee.

14 Nau henee nejajanes=ae thauhauthauchauyauau dauchuuwusee nanathee,
hanesenedauvanauthe, naneejath=aauthee, nau neenadejethathee heee
haunaunethaude nau nethauy=adahede nau haunauwudaude, heee nuu henaedede,
nau hehauwunauuchaudenauau vevenaudenau hadauuyauthaunee.

15 Hau henee hadauuthadenee vedauauwuu nanathee, hethauvahethee nau
hethadenee hedahenau nenedauwauduu hanadedaunau, naunaunedethee, nau
nenauuchaudethee vevenaudenau heee jenauwauaunee.

16 Hegau henane, h=aesedeauchauuu nauauuthayau, hehauwaugau heee vasenau,
nau wau=athe hehauwujenane th=anee hauvaa; hau neth=anauau nauauuthayau
neetheaugunee daun janed=ade hadenauhaudauau nauauuthay=agu.

17 Hayewhu hehauwuyauthesa, haudjauthasenesehee; wau=athe hayewhu
hehauwuyau hadjaenaunee nau hadnejaunauau hauthasauau.

18 Haunauyauhaudauwuu hanathadauvan=a: daun nanethenaude, nananede
haudnevenade; nau daunjanenethenaude, nananede haudnedanauwunade daun
henetheyaunau.

19 Hana=aedas=ade henaune nau henethesaunau, nau haejeneedasaa heee
dauneethenadedaunenee.

20 Nau hae=aedauwunaa jachau hath=ahuk, H=anau nau h=athesaunauau
theauguthee jathee, vanadaunauhauv=anaune.

21 Nau hana=aauchuhananadede nau hana=a=aedauwunaude, N=anau nau
n=athesaunauau nuu nanathee nanedauwauduu hedanadedaunene
Hejavaneauthu, nau naasedauthee.

22 Wauh=a hethauwuu jasaa hesee, haejed=a thewaunaa nauguu
hethauguh=adaunau: nau hana=a=aedauwunaude, hadeyehaunau hauchaunau
neajee: nau hana=aejathethuauthee.

23 Hau hajechuauthee haenaugau: nau hana=aenauasaa neajee haenaudasa;
nau haeechauchaunane naje, nau haeanedaudauwugaujauaudahede.

24 Nau hana=aedauchauthee, nau haeauwaudananauau, Hechauhautheth=ahe,
Hechauhautheth=ae, gaujauaud=ahenauau, hathauhaugaunee
Hana=aethauwauthede, nau hana=aeneudauau has=ase nau dasenaunanaunee
naje: nau hana=aedauunauuu, nau hana=aed=adauyauau.

25 Nau hana=aenehethaude, daude hadethauwaudadenenau? Nau
haen=athajaunauau haejenaunethajaunauau, Dauhuthenane naa,
hanathadagaunee; haauchuwudede has=ase nau naje, nau
hana=aethauwaudaun=ade.

26 Nau hana=aenuusathee vedauauwuu Gadarenes, hauchaunau Gananee.

27 Nau h=aeyehaude vedauauwuu, hena haenuchaunaa jathee hedan jachau
henanene, haenethena haujaun dajechauau, nau haevedauauchauna,
haejenaede hauauwuu, hau nedauth=anavathe gaujauaudahehehau.

28 H=aenauhauwaude Hejavaneauthusaun haevasanade, nau
haechaagujanaugudauna, nau hana=aevasanadethaude, Hauddusehathe,
Hejavaneauthusau, Nananene Heau Hejavaneauthau java=ajauuthee?
Nenedauwunathane Nananene jevanaunauchauthehe.

29 (Hanau haenesedauwauna wauch=ahenith haujaun hadjenauahenith hehethee
henanene. Hanau nauaunee dauhusedan=ade: nau naunaunehade neduguhude heee
v=aejeth=aduguthaunau nau nesaunajethaunau; nau haegaugauchauagude
heeduguhudaunau, nau haejathethasauaunaa haujaun hesee nauaunee.)

30 Nau Hejavaneauthusaun haenaudedaunaa, Haudusee? hath=ahuk, Nau
hana=a=aedauwunaude, Waunauthade: hanau dewauthanethe haujaunau
heth=achaudaun=adaunau.

31 Nau haenedauwunanauau hadjenesedauwaunathee hadjeyehauthee hethauvaa.

32 Nau hena haewauthanauau neauthuwauchu nevethehethee hauanee: nau
haenedauwunanauau hadjenan=athee wauhaunee. Nau haejenana.

33 Hana=aenauahethee haujaunauau hehethee henanene, nau
haewauhaunesanauau neauthuwauchuu: nau vahee neauthuwauchu
haejathegauhunauau neenanee janahuu yesee neajee, nau haevanadeavenauau.

34 H=aene henee nauchauwauthee daunauhauduu hasedaudenenee,
haedaugauhunauau, nau haejath=aaunauau nau haeaunauthedanauau hedan nau
vedauauwuu.

35 Hana=aeyehaudenee hadnauhauwuu daun hasedaudenee; nau haeedauchau
Hejavaneauthusau, nau haeveehau henane, heneenenauth=ade haujaunau,
haetheaugu heauthene Hejavaneauthusaun, haeed=achaunene, nau
haechuwuthajaune: nau haen=athajaudene.

36 Henee nenauhauwauthee haeauthedanauau neesenayauhade nenethenaude
haujaunau.

37 Hadauchaa hath=aauauvaa Gadarenes gau=anee haejathethajen=ahenauau;
hanau dauus=ahede: nau hana=aeyehaude nauauhuu jethee thewaunaa, nau
hana=aejaesade.

38 Wauh=a henane nenauth=ade haujaunau haenehethaa hadnenethaun=ade: hau
Hejavaneauthusau haejathethajen=ahe, hathauhuk,

39 Jaeyehau haudauauwuu, nau hadnauhautheth=a hath=aenavasauau hayewhu
Hejavaneauthau haseh=ane nananene. Nau hana=aejath=aaude, nau haeautheda
nanadee hath=aaunee hedan hath=aenavasaunee hayewhu Hejavaneauthusaun
haseh=ade.

40 Nau hethauwuu h=aejaenauusade Hejavaneauthusau, henanedanede
haeneethajaudaunaa: hanau haevadauyauhauwau.

41 Nau, naune, haejenauusa henane Jairus haseagu, nau had=ahev=ahe
vevethahenauauwuu: nau haeu=aneseve Hejavaneauthusaun heauthene, nau
haeadetha hadjewaunejed=anith hedauauwuu:

42 Hanau haenes=ahene hedaunau wauau hanesenee jajenev=ahe, nau
haeay=anajane. Hau hajesesade henanedanede haevauhaunaa.

43 Nau hes=a haeevathaude nesenee jajene heee, haevathede haunauude
hev=aejeth=awau heee naudauneh=ahehau, hau haejenayauhau,

44 Haeedasa hegauwune, nau haevasane naunauchuu heduwune: nau chauchaunu
haejenevathaude.

45 Nau Hejavaneauthusau hanaa navasan=ade hahagu? H=aevahethedauwaudenee,
Peda, nau hath=aenethaun=ade, Hechauhautheth=ahe, henanedanede vauhaunane
nau naneethenane, nau hanaa navasan=ade, nesehene? hathauhaugaunee.

46 Nau Hejavaneauthusau, hanaadee vasan=anau, hahagu: haenauwau
daujasesenauauau vadaude hehethee nananenau, hahagu.

47 Nau h=aenauhaudauau naa hes=a daujeyauthesee haejeyehau haeahenauau,
nau hana=aechau=agujanaugudaunaude, haeauthedauna hauthasee vahee
henanedanede hathavasanaude, nau hasenayauh=ade chauchaunu.

48 Nau hana=a=aedauwunaude, Nauddau, naneh=aauwauthenaedene: nananene
hadethauwuthajaude henayauh=ane nananene; najesa haunauwuthajau.

49 Hajesanadede, hena haejau hanes=ade hehethee had=ahevahew
vevethahenauauwuu, hae=aedauwuna, Haudauna najaa; jevajenaunevene
Hechauhautheth=ahe.

50 Hau h=aenedaun=ade Hejavaneauthusaun, haena=a=aedauwun=ade,
jevan=athajau: hethauwuthajau vavade, nau haudnenayauhade, hath=ahuk.

51 Nau h=aejed=ade hauauwuu, henanedane haejevadaujed=ane, vavade Peda,
nau James, nau Jaun, nau henesaunaune nau henaune hes=ahed=aeyaune.

52 Nau vahee haevewauhudaune, nau haeaudauwuthajauh=a: hau hana=aenehede,
Jevavewauhuu; hehauwunaja, nauthe naugauhude.

53 Nau haeauchauthanauau haevachunaunanauau, dauaenaunauthee
daunajanethe.

54 Nau haevanudana, nau hana=aedanaude hejadenene, nau hana=aanadethaude,
Hes=ahee, thauwauthe, hathauhuk.

55 Nau hevadathuwu haejaedasaa, nau haethauwauthe chauchaunu nau
hana=aenehede hadnauchauvavathe.

56 Nau heneh=a haegaudauwuthajaunenau: hau hae=aedauwuna
hadj=aedauvanethe henanedaa hasedaude.




NEHEDAUNAU 9.


1 Hana=aadethaude vadadauchu nesenee hethauguh=adaunau hau=anee, nau
haejaanauwuna naudahede nau hadvaheneedauthee nanadee vahee haujaunaa,
nau hadnenayaudethee haugauwude.

2 Nau haejenana hadnauthedaudauwunethe henajanedaunene Hejavaneauthu,
nau hadnenayauhaunethe hasauwauvahehehau.

3 Nau hana=a=aedauwunaude, Jevaedanauwuu hayewhu heee hajavechaudenenau,
daudause haugaudauhunau, daudause newaugusaja=anauthau, daudause
jauaujau, daudause v=aejeth=a; daudause jevanesauguvechudaunaa.

4 Nau daun hauauwuu hadaujed=an=a jenaadauna, nau jenaathejath=aauna.

5 Nau daun hajethauhauv=adaunenau, h=aenauahen=a hena hedane,
hadegauy=aejaheva naudauuy=agu hadneaenaunathee.

6 Nau hana=aejath=aauthee, nau haeehedesanauau hauauwudan,
haeauthedaudauwu hethadenee waunauyaunee, nau haevahenayauth=anauau
nanadee.

7 Wauh=a Herod naja haenedauva vahee hanasedaudenenee heee: nau haejaene,
hanau haenaasenehedaunee gauuu, henee Jaun jaegauh=ade hehethee denajaa;

8 Nau gauuu, henee Elias naunauhautheth=ade hedanayau: nau hauthauauau,
hanes=ade dajechauau haey=ahehauau jaegauh=ade.

9 Nau Herod haenehe, Jaun nedava=asauau: hau hanaa naa, nanedauwauthau?
Nau haevadaunauhauva.

10 Nau vadauhanauau, h=aejaenuusathee, haevahauthedaunaa hanasedaunethe.
Nau hana=aedanaude, nau hana=aejath=aauthee hevenanee hesee
hadaunechaudanee hathauau hedan Bethsaida hase=agu.

11 Nau henanedanede h=aaenuu, hana=aethauguhauthee: nau haeesedana, nau
haeauthedauna hasaunee henajanedaunene Hejavaneauthu, nau haeenayauha
hath=aevadauunayauhathee.

12 Nau h=aay=anaesade, hana=aejenuusathee nesenee, nau hana=aeneheth=ade,
Naneh=aejath=aaudenee henanedanede, hadeehaudenee hauauwudan nau
vedauauwuu nauanee, nau hadenethee, nau hadejasedauthee vethewau:
daunechaudaa hadaunauau.

13 Hau, Venaa nananena hadevethehedaunee, hathauhuk. Nau
hana=a=aedauwunauthee, Hau nanethenauwunauau hehauwujava=anee
hayauthaun=ae jauaujaunau nau hanesethee nauwu; han=ayehaunee nau
haunaudaunauhuu vethewau heee vahee nuu henanedanede.

14 Hanau wauau haeyauthaune vasevadadausauau henanenauau hanaadauchuthee.
Nau hana=a=aedauwunaude hethauguh=adaunau, Janauguhaa
yauyauthauyauaugunauha.

15 Nau hanaasedauthee, nau haevajanauguhanauau.

16 Hana=aedanauau hayauthaunanenee jauaujaunau nau hanesenethe nauwu,
nau hana=aejen=aauguaude hejavaa, haevevethasa, nau haena=aejeanauau,
nau hana=aevenaude thauguth=ahehau haudjenanauwunethe hatha=ajedaunenee
henanedanede.

17 Nau haevethehedaune, nau haevahegaudaudene; nau haeau=anenau
jeyauwaunau hath=aenathaud=ae nesenee hanaadauch=ae hanechauchaun=ae
nenethaudanee.

18 Nau hethauwuu, haenesenane, dauvevethahede, Hethauguh=adaunau
haenethaunaa: nau hana=aenaudedaunaude, Hanaa nenehede henaneda
daunanenau? hathauhuk;

19 Hana=aauchuhananadethauthee, Dusaay=a Jaun; hauhauthauauau nethee
Elias; nau jasae nethee hanes=ade dajechauau haey=ahehauau jaegauh=ade.

20 Hana=aenehethaude, hau hanaa nenehede nananena daunanenau? Peda
hana=aauchuhan=aedauwunaude, Chris Hejavaneauthau.

21 Nau haeneenadauduv=a, nau haenesedauwaun=a hadj=aedauwunaunethe
henanedanau henee;

22 Heau henane hadnasenede wauthanee heee hayewhu, nau hadnaus=aguth=ade
vachaug=ananenau nau naja vevethahevahehauau nau wauthaunauh=ahehauau,
nau hadnaade, nau hadjaegauh=asanade nasese, hanathauhuk.

23 Nau hana=aevah=aedauwunaude, Hith henaneda jethauguh=anaugu
nanehanaunauchauthehadede, nau jeedane henaugauchu hayauwusenenee, nau
najeethauguhaa.

24 Daun haunaugaunayaudede hedenaedede hadnanadede: hau daun hanadede
hedenaedede heee nadanayau, nananede hadnenayauhadede.

25 Hauddusedau henane, vahesedanauaugu hath=aauauvadenee, nau
hanahadagu, nauwau=athe haus=aguthadagu?

26 Daun naudauthedaun=ade nau nadanadedaunau, nananenith Heau Henane
haudnaudauthedaunaunith, h=aenauusathe nehayau hadauvas=athanith,
nau Henesaunaune hadauvas=athanith, nau vadanee hautheaunauau
hadauvas=athanethe.

27 Hau hadethauwauthedaunathava hauthauauau theauguthee hede,
haudnehauwuvajadauwu gaujauaudahede, haunaude haudnauhauduu
henajanedaunene Hejavaneauthu.

28 Nau hethauwuu wauau hanasaudauchuse h=aesenehede, Hana=aedanaude
Peda nau Jauneau nau Jameseau, nau hana=aenauauhusathee hauanee
hadnevevethahethee.

29 Nau hajesevevethahede haenauas=aaune hedauchaveau haeanathadene,
nau hed=achaunau haenaujaunenau nau haenaunauaugausauaunenau.

30 Nau naune haeanadethaa hanesenethe henanenau, haenanenenau Mosaseau
nau Eliaseau;

31 Daunauhautheth=ade hedanayau haenaus=aaune, nau haeauthedaude
haudgaujauaud=ade hadvathechauchaunaudede hehethee D=adaunedan.

32 Hau Peda nau heth=aenethaun=adaunau haenauwaunanenau: nau
h=aauwaudauaunethe, haenauhaudauwunenau henauas=aaude, nau hanesenethe
henanenau haenethauguvaa.

33 Nau hethauwuu, h=aenauth=ade, Peda hana=aanadethaude
Hejavaneauthusaun, Hechauhautheth=ahe, hethadee hasanedaunee hede: nau
hadenesedauna hanas=ae nenaunau; hanesadee Nananene, nau hanesadenee
Mosese, nau hanesadenee Elias; haejaene daunhasenehede.

34 Hajesanadede, haejenauusanau henaunauade, nau haeduguaun=a: nau
haen=athajaunaunauau daujed=athee henaunauadee.

35 Nau haejeanadedaune hehethee henaunauadee, Naa nananede Navechauthau
N=aa: nedaunaa, h=aheagu.

36 Nau h=aesanadedaunee, Hejavaneauthusau haenesenane. Nau haeyaudenauau,
nau haej=aedauwunanauau henanedane hena hesee nean=athauhauduu.

37 Nau hethauwuu, dauauthesenenee, h=aejejanauhusathee hehethee
jauaudanee, haegau=ahenenau henanedanau hejajedauaun=adaunenau.

38 Nau, naune, henane hehethee henanedaa haevasanade, Hechauhautheth=ahe,
nenedauwunathane Nananene, daugauhauwune n=aa: vavadenaanes=ade
nad=aeyauneve, hathauhuk.

39 Nau, naune, haujaun hedan=ade, nau chauchaunu haedauy=anade; nau
haethauwuguthaa haevevechauchaunaude jeda, nau haeasenehaa
haejechuwauthenauthaa.

40 Nau nananenau neautheawu h=athauguh=adaunauau hadnaus=aguthauthee;
nau nejeneedauthee.

41 Nau Hejavaneauthusau hana=aauchuhananadethaude, Hau
h=ahauwuthauwuthajau nau daujechuwauthenaedene,
haudedauhujesenedauguvathe, nau haddauhujesenethauguvathe? J=asene
nananene h=aa hede.

42 Nau hajesejaude, haujaun haeauneguthaa, nau haethauwuguthaa. Nau
Hejavaneauthusau haeneneuva wauch=ahenith haujaun, nau haeenayauha
d=aeyaunauau, nau haejaevena henesaunaunene.

43 Nau haevagaugauanadauwu hasevasenaud=ahenith Hejavaneauthu, Hau
hajesegaugauanaduu haunauude vahee hayauhuhau Hejavaneauthusaun
hanasedaunith, Hae=aedauwuna hethauguh=adaunau,

44 Chuwauthee nuu hanadedaunau jed=anauha haunaudaununenau; hanau heau
henane hadvenavathe hejadenene henanenau.

45 Hau haejaenauwu nuu hasenehenith, nau haeyaudaunaunauau, haejaenauwu:
nau haeeadaunaudedaunanauau hasenehenith.

46 Hana=aegaugauudedaunee, hanaadee haudvas=athaa.

47 Nau Hejavaneauthusaun, haeaenauwu hanasethajauthee hedahenauau,
haeedana d=aeyaunauau, nau haeauyejanauguna,

48 Nau hana=a=aedauwunaude daun hanesedanaude nuu d=aeyaunauau
naneseedaunaa hadnesedan=anau: nau daun n=asedan=ade haudnesedanaude
n=ajejenan=adaune; daun java=anadavenuhunede haunauude nananena vahee
nananede hadnaasevas=athaa.

49 Nau Jaun hana=aauchuhan=aedauwunaude, Hechauhautheth=ahe,
neenauhauwaunauau hanes=ade nenuguthaude haujaunau heee haneseede; nau
needauduwaunauau, hanau dauhujenethaun=anauau.

50 Nau Hejavaneauthusaun hana=a=aedauwun=ade, Jevadauduvaa
h=ahauwas=anav=ane nanesev=anauau.

51 Nau hethauwuu, h=aenauauchaunee hadneejejanauhudan=ade,
haechuwuyetha=ane hadnehaude D=adaunedan,

52 Nau haeautheava say=anee: nau hana=aejath=aaunethe, nau h=aejed=athee
hajasee hauauwudan Samaritans, hadnesaanudaun=ade.

53 Nau haejesedanaa, hanau dauyetha=asade D=adaunedan.

54 Nau h=aene hethauguh=adaunau James nau Jaun daunauhaudauwunethe
nuu, hana=aenehenethe, Vahad=ahene, gaujevadaunedauwaune heseda
hadjejanauhusanauau hehethee hejavaa, nau hadnevadauchauuthee,
neesedaude Elias?

55 Hau hana=aeyetha=adauusade, nau haeneneuva, Nananena h=ahauwaenava
daun vadathau nananena hadahena, hathauhuk.

56 Hanau Heau henane hehauwuujau hadnenauaudede henanedanau
hedenaededaunenenau, hau hadnenayauhaude. Nau hana=aeyehauthee jasaa
hajasee hauauwudan.

57 Nau hethauwuu, hajesethaugudethee vau, jachau henanene hath=ahuk,
Vahad=ahene, nananenau hadnethauguhathane nananene daun nananene
hanasesanaune.

58 Nau Hejavaneauthusau hathauhuk, Gauauwuauau ney=aethee, nau neaheauau
hejavaa nenauhuchaunethee; hau Heau henane heyauhuunee nedauuseva=anede.

59 Nau hana=aenehethaude jachau, Jethauguhu, hau hath=ahuk, Vahad=ahene,
nedauau nawaunejenanau n=asaunau.

60 Hejavaneauthusaun hana=a=aedauwun=ade, Nanehajenanauthee
gaujauaudahehehauau negaujauaud=ahenethee: hau jath=aau nananene nau
haddauthedaude henajanede Hejavaneauthau.

61 Nau jachau jee, hath=ahuk, Vahad=ahene, hadnethauguhathane nananene;
hau jechuwauthehe nedauau nawaunenaunenechauthaunauau, hanedauthee
nay=aenau naudauauwuu.

62 Nau Hejavaneauthusaun hana=a=aedauwun=ade, Hegau henane, dunauaugu
thauauauwujethau, nau jaa=ayaugu, hehauwunaath=a henajanedaunene
Hejavaneauthu.




NEHEDAUNAU 10.


1 Nuu heee Vahad=ade haeautheava hauthauau nesaudausauau jee, nau
haeyeyethautheava hanenesenethe say=anee haunauude hedan nau vedauauwuu,
haudnan=adaunauusade.

2 Henaheee hana=aenehethaude, Jenayaunau hethauwuwauth=ae haneseuu, hau
neseth=ahehauau hajewauthathee: vevethahee nananena heee Vahad=ade
deseuujenayaunau, hadejejenanaude neseth=ahehau hejenayaunaa.

3 Jath=aauau nananena hatha=asana; naune nananenau janenanathana ne=anee
waude haud=asaunauau hejee hauch=ahee.

4 Jevanewuunauwuu nesev=aejeth=awaunau, newaugusaja=anauthau, nau
wauaunau: nau jevanaunen=athedaunaa henane hauvaunenau.

5 Nau daun hauauwuu nananena hadaujed=an=a, D=adauyauha nuu hauauwuu,
nedauau hadeva.

6 Nau hith heau d=adaunee hanedauyaugaune, nananena had=adaunahedaunenau
hadnaadaudauy=anusaa: hau jene hadjaegauusedaun=ana.

7 Nau vavade hauauwuu hadanedauva, hadevetheva nau hadevanava daun
hayauhuhau hauchauvadenenau: hanau neseth=ahe naunaudaunade.
Jevaenejed=ae hauauwuu.

8 Nau daun hedan nananena hadaujed=an=a, nau hesedan=anagu, hadevetheva
daun hayauhuhau hajenanauwun=adaunenau:

9 Nau hadenayauhauva hasauwauvahehe daun hanedaude, nau hesau
jeenaneth=aedauwunauna, Henajanede Hejavaneauthau hay=aedas=ana.

10 Nau daun hedan nananena hadaujed=an=a, nau jesedan=anagu
hadjajath=aauva hasesana hehethee hadaugauchaud=ae hauauwudan, nau hesau
jeenanesenehethauna,

11 Daudause nauthejahathaugu nananena hadedanaunenau, heejahad=aheagu,
neyesegaunuhudee nananena: hau nananena hadethauwaenava nuu, henajanede
Hejavaneauthau hay=aedas=ana.

12 Hau had=aedauwunathava, hadjava=ananethauauyauau hena hesee heee
Sodom, java=anee heee hena hedan.

13 Naunauthauau hadnauauchaudauna, Chorazin; naunauthauau
hadnauauchaudauna, Bethsaida; hanau havathenayauthau heheenesedaudeneagu
jedauwuu Tyre nau Sidon, nuu hasehana nananena, dajechauau
neaunaunevethajauduuhewauchudaudenenau, needanaugudaunee neauchuwaudenee
naujuwau nau jaetha.

14 Hau hadjava=ananethauauyauau heee Tyre nau Sidon
h=aenaudedaunadedaunee, java=anee nananena.

15 Nau nananena, Capernaum, hanejanana yesee hejavaa, hadjaejanauhanee
yesee hadauveeyauau.

16 Daun hajaatheh=adaunenau nananena hadjaatheh=anau; nau daun
hauwauch=anav=adaunenau nananena haudwauch=anav=anau; nau daun
nauwauchanav=ade hadwauchanauwaude najejenan=adaune.

17 Nau nesaudausauau haejaenauusanauau nauguu neethajaude,
hana=a=aedauwunauthee, Vahad=ahene, daudause haujaunauau
hanechauwauaunaunauau heee nananene haneseede.

18 Nau hana=a=aedauwun=athee, Nenauhauwauau Haujau waude jahagude
hasejanesaa hehethee hejavaa.

19 Naune, Nananenau vanenathana nananena naudahede hadnauguhudaunauna
sesey=anauau nau hauwauhaudathee, nau nanadee vahee henaudahede haujau:
nau hegau hadneaseneva.

20 Hau vahee nuu jevaneethajaudauwuu, haujaunauau dauuchauwauaunauna; hau
henauthauneneethajauau hanau nananena haneseedaunenau dauwauthaunauhuu
hejavaa.

21 Hena h=aauchauau Hejavaneauthusau haeneethajaune hevadathuwu, nau
hana=aenehede, Nananenau vaveenethedaunathane Nananene, Hau N=achau,
Vahad=ahene hejavaa nau vedauauwuu, hanau Nananene dauyaudaunaude nuu
hayauhuhau hehethee nadaunahehehauau nau hathauwunanenauau, nau
hadnauhauthehauva d=aeyaunauauau: hethauwuu, N=asaunau; waude hethadee
nananena hases=anenau.

22 Vahee hayauhuhau vanen=anau N=asaunau: nau hegau henane haenauna
hanaad=ane He=ahene, vavade V=asaunau; nau hanaad=ane V=asaunau, vavade
V=aa, nau nananede hanaad=ane He=awaune hadnenauhautheh=ade.

23 Nau hana=aejaedaugauhauwaude hethauguh=adaunau, nau hana=aanadethaude
hevenanee, Haunauwuthajaunauha hases=anenau dauhunauhaudauwuna hayauhuhau
h=anauhauthaunenau:

24 Hanau nananenau h=aedauwunathana, waunauthathee haey=ahehauau nau
nenauchuwuthee nevadaunauhauduu hena hayauhuhau h=anauhauthaunenau, hau
hehauwuthauunauhaudauwu; nau devadaunedauwauduu hena hayauhuhau
h=anedauwauthaunenau, hau hehauwunedauwaudauwu.

25 Nau, naune, jasaa nanavaavehe haetheaugu, nau haenauday=adauna,
Hechauhautheth=ahe, nauddusesedane jethauujenee henaedede? hathauhuk,

26 Hana=a=aedauwun=ade, Hayew wauthaunesaa nanavaavedaunaa?
H=adusasauhaude nananene?

27 Nau hana=a=aedauwunaude, Nananene hadvechauthau Vahad=ade nananene
Hejavaneauthau nauguu vahee nananene hadahaa, nau nauguu vahee nananene
hadathuvaa, nau nauguu vahee nananene had=aahedaunaa, nau nauguu vahee
nananene haugaugauuthajaudenaa; nau nananene hanedaudewau waude nehayau
nananene.

28 Nau hana=a=aedauwunaude, Nananene hethauv=ane: nanehasedaune, nau
nananene hadnenaedene.

29 Hau nananede, vanadauchuvanadede, hana=aenehethaude Hejavaneauthusaun,
Nau hanaa nanedaudewau? hathauhuk,

30 Nau Hejavaneauthusau hana=aauchuhan=aedauwunaude, Jasaa henane
haejath=aau hehethee D=adaunedan hesee Jericho, nau haeesedanaa
havedehehau, haethauwujedaunaa hed=achaunau, nau haeenesenehaa, nau
haejath=aaunenau, haenauthaa dauhay=anajaa.

31 Nau haejathedasaa jachau vevethahevahew hehethee: nau h=aenauhauv=ade,
haejavechauthaa gauchuhunee.

32 Nau vavade Levite, h=aedadauau hadaunith, haeeda sa nau haen=aauhauva,
nau haejavechautha gauchuhunee.

33 Nau jasaa Samaritan, dauj=adade, haeedasa hadaunith: nau
h=aenauhauwaude haeauwunauna,

34 Nau haeyehau, nau haedugudauna hadauunesenenith, haeedaunauwuna javeda
nau vasevenenaje, nau haedasana nehayau hedauneau, nau haenauuchauha
vethehedaunauauwuu, nau haeaunauneha.

35 Nau daunauganenee h=aejath=aaude, haeadane hanesanenee
hev=aejeth=awau, nau haevena had=ahevahew, nau hadaunaunehau, hathauhuk;
nau daun hasegaujauauthedan=anaune jee, h=aejaenauusanaune nananenau
hadaunaudaunathane nananene.

36 Hayewnau nuu hanas=ae, hadeanathaunau, henedaudev=adaune henee
neesedan=ade havedehehau?

37 Nau hana=a=aedauwunaude henee heauwunaun=adaune. Hana=aenehethaude
Hejavaneauthusau, nau jenaenesedaune nananene.

38 Wauh=a hethauwuu, daunausujavesathee, haenauusanauau jasaa
hajaseehauauwudan: nau jasaa hes=a haseagu Martha haejedana hedauauwunin.

39 Nau haeenahav=ae Mare haseeyaugaune, jea haejanaugude
Hejavaneauthusaun heauthene, nau haenedauwaude hedanadedaunene.

40 Hau Martha haeedauwauchune dauwauthanee hasedaude, nau haejeedasa, nau
hana=aenehethaude, Vahad=ahene, gauhajegaudauvanade daujenauth=anau
nahavaa dauneseneseth=anau? h=aedauwunene hadenedahev=anau.

41 Nau Hejavaneauthusau hana=aauchuhanehethaude, Martha, Martha, nananene
haunaun=ahene nau dejanethajaudauwu waunauth=ae hayauhuhau:

42 Hau hanesadee hayewhu chaunauguauau: nau Mare hay=achauhauau henee
hethadenee had=ade, hehauwuneejathechauhau nauthee.




NEHEDAUNAU 11.


1 Nau hethauwuu, henee, daunausuvevethahede haedaunanenee, h=aejenedaude,
hanes=ahenith hethauguh=adaune hath=ahuk, Vahad=ahene, jeechauhautheh=aa
hadnesevevethahee, waude Jaun jea neesechauhauthehaude hethauguh=adaunau.

2 Nau hana=a=aedauwunaude, h=aene nananena vanevethahen=a
jeenanesenehena, H=asaunaunene Nananede hanedaude hejavaa, Vadanauha
Nananene haneseede. Nananene hanajanede han=ajaunauau. Nananene
hathanav=aane hadnaasedaunee hasauau hejavaa, nau jee nuu vedauauwuu.

3 Hejeven=aa hadauchusenee hayauwusenee vethewau.

4 Nau jejaegudanauwun=aa hewauchudaudenedaunau hanau nechau
nejaegudanauwunade haunauude hanes=ade neth=aesay=anedanauwun=aade. Nau
jevaechauh=aa nedauvasehadee; hau haugaunayauh=aa hehethee hadau
wausauau.

5 Nau hana=a=aedauwunaude, hanaa nananena hadnenedaehahede, nau
hadneyehaude thaudajaa, nau hadethaude, Va, jeehe hanas=ae jauaujaunau;

6 Hanau n=adae daunauuj=adaun=anau, nau nananenau haeyauhuunee
nauchauwaude?

7 Nau hehethee jedauwuu hadnauchuhanehede nau hadnenehede,
Jevajanethajuhu: dajanau wauwu haugauhude, nau nanesaunauau nanejauwu
naudauvaa; nananenau n=ahauwuneethauwauthe nau hajeneevenathane.

8 Nananenau h=aedauwunathana, hadnehauwuthauwauthene nau hadven=ade
hanau dauhunedaeh=awaude, auhanau dauneen=ahede hadthauwauthenith nau
hadven=ade daun hadauchuvatheh=athe.

9 Nau nananenau h=aedauwunathana, Henedauwauau, nau hadnevenana;
henaudeth=ae, nau hadneveedena; hewaud=ahee (dajanau), nau
hadnegaunedanauwunana.

10 Hanau haunauude hanes=ade neth=aenedauwaude neneaudauwaude; nau henee
nenaudeth=ade neveenauau; nau henee newaud=ahaude (dajanaune)
hadgaunanauwunade.

11 Hith h=aahenau nedauwun=anagu jauaujaunau jasaa nananena henesaunaune,
gauhadvenaa hauunaugane? wau=athe nedauwun=ahuk nauwu, gauhadvena
hauchuhanee gauhadnanene nauwunenith sesey=ane?

12 Wau=athe nedauwun=ahuk naunau, gauhadvena hauwauhaudanethe?

13 Hith nananena, hauhauganenagu, hadaenava hadnesevenauna hethadenee
venadedaunau nananena had=aeyaunevenau: duth=aee nananena hejavaa
H=asaunaunenau hadven=ava Vadanauwauthauwu neth=aenedauwunauna?

14 Nau neaus=aguthaude haujaun, nau heehauwanadene. Nau hethauwuu
h=aejath=aaude haujau, hana=aejaanadede; nau henanedanede
haegaugauuthajaudene.

15 Hau jasaa hahagu, Naus=aguthaude haujaunau heee Beelzehub najane
haujaunaa.

16 Nau hauthauau, haenauday=adaunaa, haenehethaa hadnauhauthaudenenee
hehethee hejavaa.

17 Hau haeaene hedenethajaudenene, hae=aedauwuna, Hadauchaa najanede
nanay=asenauaugu nehayau hadneyauhuu; nau hauauwuu has=anavadenaugu
hauauwuu hadjanesaa.

18 Hith, Haujau jea has=anavadagu, hauddusetheaugune henajanede? hanau
nananena denehena nananenau deaus=aguthaugaunee haujaunauau hehethee
Beelzebub.

19 Nau hith nananenau haus=aguthaugaunee hehethee Beelzebub haujaunauau,
hanaa h=aahenau hadnaus=aguthaude? hadedauchuwuwuna.

20 Hau hith nananenau hejadenethedaunaugu Hejavaneauthau
haus=aguthaugaunee haujaunauau, hethauwuu henajanede Hejavaneauthau
hedas=ana.

21 Henane dan=aahethe hedauchuaunau haunaunedehuk hedauauwuu,
hevatheyaunau ned=adauyaunee:

22 Hau h=aejava=ad=a=ahenethe java=ahehuk hedas=ahuk, nau veaveh=ahaugu,
hadnedanauwun=ade vahee hedauchuaunau heaanadauwaudenau, nau hadjaanenee
hesehaudenau.

23 Daun najenethaun=ade has=anav=anau: nau daun najenethau=ay=av=ade
nane=asauauwaude.

24 H=aenauthauthe wauch=ade haujau henanene, nehedesade hadaujenajenenee,
denaudedede dauy=anusenade; nau janeveedethe, naneenehede, nananenau
hadjaesanau naudauauwuu needaujenauahenau.

25 Nau jaenauusathe, neveedede nesewaudeauhunee nau neyaudauthaunenee.

26 Naeneejath=aaude, nau naneedanauwaude hanesaudauchunethe hauthauau
haujaunau java=anauhauganenethe java=ahede; nau naneejed=athee, nau
nanejanauguthee: nau waunee henee henane naeneejava=anauhauganede
nedauaunejeeth=ade.

27 Nau hethauwuu, hajeseanadede nuu hayauhuhau, jasaa hes=a hehethee
henanedaa haevasanade, nau hathauhuk, Hauwunaunade henesaunehe
h=ajanesauth=ade Nananene, nau hethanau nedaunenane.

28 Hau hahagu, Haa, nausunee, nauwunaunathee neth=aejaathededuu
hedanadedaunene Hejavaneauthu, nau naunaunedethee.

29 Nau henanedanede h=aeneenanauthenanedauhuu, hana=aejasesenehede, Nuu
nanaa wausauau henaedede: nevadaunauhauth=athee; nau hegau nauhauthaude
hadvenaunauau, hau vavade nauhauthau nananede Jonas haey=ahe.

30 Hanau Jonas neesenauhauthehaude Ninevites, nechau jea Heau henane
hadnaath=ade nuu henaedede.

31 Nenauchuwus=a janauhuu hadjaegauh=ade naudedaunadenesee nauguu
henanenau nuu henaedede, nau hadnauthauwuv=ana: hanau
dejewaunejaathehaude hehethee h=aauauvadenee naunaud=ahenith Solomon;
nau naune, hejava=ahedaune Solomon hanedaunith.

32 Henanenauau hehethee Nineveh hadjaegauh=athee naudedaunadenesee nauguu
nuu henaedede, nau hadnauthauwuv=ana: hanau dauaugauthethajauduu
hedauthedaunene Jonas; nau, naune, hejava=ahedaune Jonas hanedaunith.

33 Hegau henane, h=aesedeauchauuu nauauuthayau, hehauwujenane yauthee,
daudause hehauwugaudauyauvasenaunaa, hau dasee nauauuthayauneetheaugunee,
neth=aejed=athee hadnenauhauduu naunauas=adanee.

34 Hanesenee vadanayannaa nanaa nevases=anee: nanaa h=aenesadee
hases=anenau nananena, nananene hadnaunauudauyauau hadanayau jea
hanechauchaunaa hesee; hau h=aene nananene hases=a wausuu, hadanayau jea
hadnechauchaunaudene vaneeyauau.

35 Haunauyauhaudauwauau hanau henee hesee hath=asadaude nananene jeva
veeyauha.

36 Hith nananene haunauudauyaugu hadanayau hanau hadnechauchaunaudene
hesee, hadnehauwugauuveeyau haunauude hadnechauchaunaa hesee, waude
naunauas=ad=ae nauauuthayau neven=ana hesee.

37 Nau hajesanadede, jachau Nesethajauhu haeadethaa hadnethevethehewaude:
nau haewaunejed=a, nau haejanaugu dauvethede.

38 Nau h=aene Nesethajauhu nauhaudauau, haegaudauvanava daujaheseuhunith
nedauau hajesejevethehenith.

39 Nau Vahad=ahenith hath=ahuk, Hewaunehaa nananena Nesethajauhuhauau
neyauthahenauwuna jathee v=aenaunau nau saenaunau; hau nananena hethauvaa
hanechauchaunaudena vahedayaude nau hauhauganede.

40 Nananena janethauvahena, gaujenane Hejavaneauthau nenesedede jathee
gaujee henesede jedauwuu?

41 Hau hev=ae hauwuyau daun hanetheyaunenau; nau, naune, vahee hayauhuhau
hadnesewaudeanauwunana?

42 Hau naunauthauau hadnedas=ana nananena Nesethajauhuhauau, hanau
nananena hadv=ana vadadauchu wauhaunauau nau naneujaudevejechau nau vahee
hath=aejaj=aesuu vejechau, nau hadjavechaudauwuna vavesauchuwude nau
devechauthade Hejavaneauthau; nuu h=avachunaasedauna, nau
h=ananejenaudauwuna hauthauau nejesehee.

43 Naunauthauau hadnedas=ana nananena Nesethajauhuhauau, hanau nananena
devechaudauwuna najatheaugudaunau jedauwuu vevethahenauauwuu, nau
dejachauthana nedauaudaunauvadee.

44 Naunauthauau hadnedas=ana nananena, wauthaunauh=ahehauau
nau Nesethajauhuhauau, nanadaunahena, hanau nananena waude
nedaugaudauyauhudaunee dejenauhauwuu, nau henanenauau nedasejavesathee
hehauwaenaun=a.

45 Hana=aauchuhananadede hanes=ade nanavaavehe, nau hathauhuk,
Hechauhautheth=ahe, nuu dauhanadene nananene naunaunauthev=aana jea.

46 Nau hath=ahuk naunauthauau hadnedas=ana nananena jea, nananena
nanavaavehehauau, hanau nananena henenauchuna henanenauau nauguu
henenauchude hehayaudee javechauhunee, nau nananena nehayau
jevavasanauwuu henenauchudaunau heee hanesadee nananena hajadenenau.

47 Naunauthauau hadnedas=ana nananena, hanau nananena denesedaunauna
gaujauaudahenauauwu haey=ahehauau, nau h=asaunaunenau denauauthee.

48 Hethauwuu nananena haey=ana henee nananena wauhaunee nan=asedauthee
h=asaunaunenau: hanau denauauthee, nau nananena nenesedena
hegaujauaudahenauauwunenau,

49 Naasauau jea hahagu hedaeyaude Hejavaneauthau, Hadjenanu
haey=ahehauau nau vadauhanauau, nau hauthauau hadnenaathee nau
hadnenaunaunauchauthehathee:

50 Henee hevaevenau vahee haey=ahehauau, hanedaunee hehethee
davadeesehee vedauauwuu, hadneenaudedauwuhuu nuu henaedede;

51 Hehethee hevaevaa Abel nauuu hevaevaa Zacharias henee nenajaa
naheth=ae jaanaa nau vadannauauwuu: hethauwuu nananenau nehethathana
nananena, hadneenaudedauwuhuu nuu heee henaedede.

52 Naunauthauau hadnedas=ana nananena nanavaavehehauau, hanau nananena
dauhudanauwuna gaunaudauauha haeyaude: nananena hadnehauwujed=ava
nehayau, nau henee hath=aejed=athee nananena najauaunauna.

53 Nau daunenehedauau nuu hayauhuhau yesee, wauthaunauh=ahehau nau
Nesethajauhuhauau hana=aejaseseneenanaudedaun=ade, nau haeneenadaunanauau
hadnauthedaudauwunith hauwauhuu hayauhuhau;

54 Haeaudenauthaa, nau hadnesedanauwunethe hayewhu hehethee hedenene,
hadn=aedauwauthauthee.




NEHEDAUNAU 12.


1 Gaunauwuu, h=aene hena hau=achaudenee hau=anee haejedaguu
hadauchaa henanedanede, dauwauthaa haeaunauguhudaunadenauau,
hana=aejases=aedauwunaude hethauguh=adaunau nedauau vahee,
Haunauyauhaudauwauau nananena gauhaujau Nesethajauhuhauau,
nenadaunahethee.

2 Hanau hehauwuyauthesa, hath=aeyauthesaa, daudause hehauwuyauthesa,
neth=aejaenaunee.

3 Hanau daun nananena hasanaden=a veeyaugu hadnedauwuhuu hesenee; nau
henee nananena hasenehen=a waunaudaunuu jedauwuu hadnauchunana dasee
hauauwuu.

4 Nau nananena h=aedauwunathana N=adaehauhauau, Jevaesaa henee
nenadethee henaneday=ahau, nau heee hehauwauthesedaunauau.

5 Hau nananena h=aedauwunathana daun nananena h=achaunenau: Hesaa Naa,
heee hesena=anagu naunaud=ade hadgauusev=ana hadaugauhauchanee; haa,
Nananenau h=aedauwunathana nananena, Hesaa.

6 Hayauthaunethee hajaseaheauau gujeaudaunaune heee hanes=aenee
neva=ahenee, nau hanes=ade hehauwunauneethedaun=a Hejavaneauthu?

7 Hau daudausee hadauch=ae h=athaanenau haudauguhuanenau vahenay=aee.
Jevan=athajauau henaheee: nananena java=anauwauhuana hadauchuthee
hajaseaheauau.

8 Jea Nananenau h=aedauwunathana, Daun naujaudautheh=ade hesee henanedaa,
nananede He=ahene henanene jea hadnehauwaudauthehaa hesee hautheaunau
Hejavaneauthuu.

9 Hau henee nauyauh=ade hesee henanedaa hadneyauhade hatha=ahenethe
hautheaunau Hejavaneauthuu.

10 Nau daun hay=adaunaude He=ahene henanene, hadjaegudanauwunade:
hau nananede henee hauhauganedauau Vadanauwauthauwu
hadnehauwujaegudanauwunau.

11 Nau h=aejedan=an=a vevethahenauauwuu, nau hauchuwunanenauau, nau
najanauau, jevagaugauanadauwuu wau=athe daunhayewhu nananena
hadnesauchuhanehena, wau=athe daun nananena hadnesenehena:

12 Hanau Vadanauwauthauwu hadn=aedauwun=ana nauauchaugu daun nananena
hadnesenehena.

13 Nau hanes=ade hehethee hananedaa hathauhuk, Hechautheth=ahe,
hanadesene nasaa, hadegaugauanauwaunauau vatheyaunau.

14 Nau hath=ahuk, Henane, hanaa naneseh=ade hadnauchuwuhathane nau
hadjaanauwunathane nananene?

15 Nau hasenehethauhuk, Haunauyauhaudauwauau, nau naseduhuu
jevavatheh=ae: hanau henane hedenaedede hehauwunedahevaa wauthay=agaune
hevatheyaunau henetheyaunau.

16 Nau haeanadetha haejegausudenanadetha, Vedauauwuu jasaa
nethauy=asenane haenautheauth=a:

17 Nau hasethajauhuk nehayau, hewauau hauaudnesedaunaune, hanau
hajenethenauwau jedauwuu hadnedauth=anauwau navethenau, hahagu?

18 Nau hana=aenehede, nuu hadnaasedaunau: hadthauwunauwau
nath=ay=anauauwuu, nau hadnesedenau hadjava=avasauau; nau
hadnaadauth=anauwau vahee navethenau nau navatheyaunau.

19 Nau hadna=aenehethauau navadathuwu, Vadathau, nananene nanethenauwu
waunauth=ae hanetheyaunau janenanee hadwauth=ae jajene; hedanau
nanethauaunenaedede, hevethehe, hevavey=a, nau haunauwunaede.

20 Hau Hejavaneauthu hath=ahuk, Nananene Hauhauga, nuu dauveeyauau
nananene havadathuwu hadnedauwunane: heee hanaa hadnethenauau
hajenayaunau?

21 Nananede haenathaunau heveaunauaudenau, nau hehauwuveaunauau hesee
Hejavaneauthu.

22 Nau hathauhuk hethauguh=adaunau, Naa nehethathana,
Jevaegaugauanadauwuu hadenaededaunenau, daun hadnevethedaunenau;
daudause heee hadanayaunenau, daun hadn=asaunenau.

23 Henaedede java=asaa vethevaa, nau vadanayau java=asaa h=achaunaa.

24 Gaugauanavaa huunauau: hanau dejejenay=athee nau dejegauausauh=athee;
hehauwunethenauwu th=ay=anauauwu nau vethewau nedauth=asanenee; nau
Hejavaneauthau nauchauwaude: gauhajava=aneenaedeva neahenaa?

25 Nau hanaa nananena vanadauan=ade heee neejahehee?

26 Hith nananena wauh=a jeneenesedaunagu henee haugajuhuu, naudu
hajanethajaudauwuna hauthauau?

27 Gaugauanadauwuu nenauga=anuu nejajaesa=anuu neseveseuu:
hehauwuneseth=anaunau, hehauwunethauday=anaunau; nau nausunee
n=aedauwunathana, henee Solomon vahee hevas=athade heehauwunaasenu
hasaunee nuu.

28 Hith wauh=a Hejavaneauthau heneenudehuk wauchuunau, nuu desenee
nauau, nau naugaagu hadneewaudedaunaunee; h=aduth=aejava=aven=ava
h=achaunau, Hau nananena vanehaa hethauwuthajauna?

29 Nau jevanaudedee nananena daun nananena hadnevethedaunenau, wau=athe
daun hadnevavey=adaunenau, jevaauwaugaugauuthajauau.

30 Hanau vahee nuu neauthudan hath=aauauvaa nenaudeth=athee: nau
nananena H=asaunaunenau haenauau henee nananena h=avatheh=adaunenau
nuu hayauhuhau.

31 Hau henaudedee nananena henajanede Hejavaneauthau; nau vahee nuu
hayauhuhau hadnethedaunanauwunana nananena.

32 Jevan=athajauau, h=ahauwuwauthaheva; hanau nananena H=asaunaunenau
hayethanadauwun=adaunenau hadven=ana henajanede.

33 Heaudaunaa henee hanetheyaunenau, nau hauwunaunaa hadavenuhuhauau;
jasedauau nesev=aejeth=awaunau henee nejethauuthauauchus=ae,
haenathaude haneduu hejavaa henee nejethauuyauhuu, nedaujavedadenee,
hehauwujuudenauau nuvanauauau.

34 Hanau haduu hadaenathaunenau, hena hadahenau jea hadnaaduuu.

35 Duujehee, nau haunauauuthayaunenau gauhauchanauha;

36 Nau nanehathahena henanenauau henee nedauyauhauwauthee hanau
Hadahethedaun=adaunenau, h=aejejaesathe hehethee gauwuhaude; henee
h=aejenauusathe nau hadwaud=ahaude, hadgaunanauwunade nauhauhaunee.

37 Hauwunaunaa henee neseth=ahehauau nananenethe, Vahad=ade
h=aejenauusathe hadveenaude hadnaunauyauhauth=anethe:
hethauw=aedauwunathana, hadduujede nehayau, nau hadjanauguhaude
hadvethehenethe, nau hadjeedauchaude nau hadnaunauchauwaude.

38 Nau hith jenauusahek naneseauwaude haunauyauhauth=ahe, wau=athe
jenauusahek nanaseauwaude haunauyauhauth=ahe, nau hadveenaude
hadnesaanunethe, hauwunaunaa henee neseth=ahehauau.

39 Nau nuu h=aenauwuu, henee hith henane hedauauwuu haenauaugu daun
h=aauchaunee havedehew neeenauusanith, haunaunauyauhauwaude, nau
han=ajechuwauthedaunenauhunee hedauauwuu.

40 Nananena hadnaaesaanuna jea, hanau Heau henane hadnauusade daun
h=aauchaunee h=aejenauanauwaun=a.

41 Peda hana=aanadethaude, Vahad=ahene, gauhanadeth=aa Nananene nuu
heee jegausudede wau=athe vahee?

42 Nau Vahad=ade hahagu, Hanaa henee chuvahagu nau hesenaedehuk
had=ahev=ahe, nananede had=ahewaun=adaune, hadnevenaude gauuu vethewau
nauauchaunee?

43 Hauwunaunaa henee neseth=ahe, nananenith had=ahewaun=adaune
h=aedas=athe hadveeh=ade hadnaaseh=ade.

44 Hethauvaa hath=aedauwunathana, henee hadneseh=ade had=ahewaude
vahee heth=aenetheyaunau.

45 Hau nau hith henee neseth=ahe hesethajauhuk, Nad=ahewaun=ade
jeguthenauusahek; nau henenesegauhahek henanenau neseth=ahehau nau
hes=anau, nau hevethehagaunee nau hevavey=ahaugaunee, nau
henaunauneseavagaunee;

46 Had=ahev=ahe henee neseth=ahe hadnauusanith hajesesenenee
h=aejejauwuwuhauthe, nau, neeejaenauau, nau hadgudan=ade nau
hadjenanaude jethauwaudahehau.

47 Nau henee neseth=ahe haenauaugu had=ahewaun=adaune hathanav=ade,
nau jesaanuhuk, daudaus dejeesedaude hathanav=athe hadnenenesegauhude
dejauaunee.

48 Hau henee jaenauaugu, nau hesedauhauk neseneneseguhededaunenee
han=ajauwaunenesegauhude, hanau daun hauwauhuven=ade nananede
hadnauwaunedauwunade; nau nananede henane hauwauhauhauthade, nananede
hadnauwaunedauwunade.

49 Hadjejenanauwau heseda dasee vedauauwuu; nau hayew navatheh=ade
wauwu gauhauchagu?

50 Hau nanethenauwau dusaahede hadneedusaahedaunee; nau
hanahauwaudauaun=anau haunaude hesedaudey=agu.

51 Haneejaude hadjenanauau d=adaunee vedauauwuu ha=athanaveva?
had=aedauwunathava, Hegau; hau wau=athe han=agauanauwau:

52 Hanau hehethee heee yauthaunenanedauneagu hanesadee hauauwuu
hadgauanee, hadnasaunauthee hanesenethe, nau hadnesaunauthee han=aenethe.

53 Henesaunaun hadgauanathee hadnas=anauwaude heau, nau heau
hadnas=anav=ade; hes=a hadnas=anauwaude hedaunau, nau hedaunau
hadnas=anav=ade, hes=a hesave hadnas=anauwaude, nau hesave
hadnas=anav=ade.

54 Nau hana=aanadedauau jea henanedanede, h=aenauhaudauwun=a henaunauade
jevechauuchaugu hehethee nesenaesade, chauchaunu nananena,
Hadnauchuhajauwausauau; nau naenesauau.

55 Nau h=aenauhaudauwun=a jenauhuu hanehedas=ae, nananena, hadnasedaa;
nau naenesauau.

56 Nananena nanadaunahena, nananena naenauwuna hedauchaveau haunauau nau
vedauauwuu; hau dusaudee haejaenauwuna nuu hewaunehaa?

57 Haa, nau naudu daudause nananena haejaenauwuna hasethadee?

58 H=aeyehauth=an=a has=anav=adaunenau hauchuwunanenau, nausujavesanagu,
nay=atheneneevaa hadeenayauh=ana; havaehauth=ava najanauchuwunanee, nau
najanauchuwunane havavena duguth=ahew, nau duguth=ahe havath=an=ava
duguth=anauauwuu.

59 H=aedauwunathana havajeneenauthauva, haunaude vathaunaudauhunagu
hav=aejeth=avenau.




NEHEDAUNAU 13.


1 Hena hethaa heee jachau haeauthedaunaa Gananeans, hevaewu Pinade
haewauhaunauwuaunenau nedauaus=ay=athee.

2 Nau Hejavaneauthusaun haeauchuhananadeth=a, Nauch=ae nananena henee
nuu Gananeans heauhaugayaugaunee java=anee vahee Gananeans, hanau
daujeneethajauduu hayauhuhau?

3 Nananenau n=aedauwunathana, Hegau: hau, vavade nananena
jaaugauthethajaunagu, nananena hadnavahethahena gaujauaudahede.

4 Wau=athe hena nasaudauchunee, dasee hayauauwuu jedauwuu
Siloam dethauwunauauau, nau haenana=a, gaugauanadauwuu henee
gauhujava=anauhauganenauau vahee henanedanede henee theaugude jedawuu
D=adaunedan?

5 Nananenau n=aedauwunathana, Hegau, hau vavade nananena
jeneethajauhadede, nananena hadnavahethahena gaujauaudahede.

6 Haeheanade jea nuu dajenehede; Jasaa henane haenethena
hauuyauchunauhaudene haejenana jedauwuu dadajevenevese nethauchayaunaa;
nau haejenauusa nau haenaunaudede vevenaudenau han=avenee, hau
haejeveede.

7 Hana=aenehethaude neseth=ahew hedadajevenevese nethauchayaunaa, Naune,
nuu hanas=aa jajene nananenau hanejaunau daujenaudedenau vevenaudenau nuu
hauuyauchunauhaudee, hau hajeveedenau: dauwauhune; hadevachunauthauyauau
vedauauwuu?

8 Nau hana=aauchuhanadeth=ade, Vahad=ahene, hauwaa nanehasene nuu heee
jaje jea, nadeesenenesede, nau vehethe hadjenanauwau.

9 Nau hith h=av=agaune vevenaudenau neee: nauhith jene,
hadna=aedauwauhade.

10 Nau haeechauhautheth=a jasaa vevethahenauauwuu vadanesee.

11 Nau, naune hena hes=a haujaunehaeheaugauwu nasaudauchunee jajenee,
nau haevajan=a hau=anee, nau haejeneechuwuwauthe nehayau.

12 Nau h=aene Hajavaneauthusau nauhauwaude, Haeadetha, nau
hana=a=aedauwunaude, Hes=a, nananene haunaugunane hehethee
hadaugauwudaunaa.

13 Nau hana=aevasanaude: nau chauchaunu hana=aechuv=ade, nau
haevaveenethedauna Hejavaneauthu.

14 Nau hauchuwunane vevethahenauauwuu haeauchuhananade nauguu
hasenaunaude, hanau henee Hejavaneauthusaun denayauth=anith vadanesee,
nau haeautheda henanedaa, Hena nanedaudauch=ae hese henane
heeneseth=adaunau han=ananeejauna nau han=ananeenayauhana, hau hegau
vadanesee.

15 Vahad=ade hana=aauchuhananadethaude, nau hathauhuk, Nananene
nanadaun=ahene, gauh=ajene dajee hanesahena vadanesee haugunauva
hauwaugajevenau wau=athe naugauchaudaheauau hehethee
hewauchuhauchauwauauwuu, nau g=ayetha=ajethauva devanauhauna?

16 Nau gaujenaasaunee naa hes=a, hedaunau =Abraham, henee Haujau
heduguthaune, naune, nuu nasaudauchunee jajene, h=aaugunade hehethee
nuu deduguhude vadanesee?

17 Nau h=aenehedauau nuu hayauhuhau, vahee hejauthauwau
haeaudaud=ahenenau: nau vahee henanedanede haeneethaujaudene heee vahee
havathee hayauhuhau henee hesethaunau.

18 Hana=aenehede, dusaune henajanede Hejavaneauthau? nau hayew
naudnenehethau?

19 Waude nejenanenee mausdaude, henane nedanauau, nau nene=agudede
hejenayaunaa; nau neveseaudede, nau h=ahe haeavadauhaudene; nau
neahehauau hejavaa negauusee hed=anaa.

20 Nau jea hana=aenehede, Hayew naudneedajenehethau henajanede
Hejavaneauthau?

21 Waude nesaunauchaa henee hes=a nedanauau nau nejenanauau nasau
dejenauhunee thauauhanau haunaude devahenesaunad=ae.

22 Nau haeehedesa hauwauhauauwudane nau hajasedan, dechauhautheth=ade,
nau haej=ada hesee D=adaunedan.

23 Hana=aanadeth=ade hanes=ahenith, Vahad=ahene, gaujewauthanauau henee
henayauhathee? Nau hana=a=aedauwunaude,

24 Neaunedauwauau hadejed=ana hadaugaugunes=ade dajanau: newauthana,
Nananenau d=aedauwunathana, hadnenaudedena hadnedaujed=ana, hau
hadnehauwuneedauva.

25 H=aene hechauhautheth=ahe hauauwuu thauwauthehuk, nau haugauhahagu
dajanaune, nau nananena han=ana=aetheauguna jathee, nau
han=ana=aewaud=ahauna dajanau, han=ana=aenehethauna, Vahad=ahene,
Vahad=ahene, jegaunanauwun=aa, nau han=ana=aauchuhaneheth=ana nau
han=anaaseneheth=ana, H=ahauwaenaunathe daun hadesane:

26 Han=ana=aenehethauna, Nevethehenauau nau nevavey=anauau hatha=ahene,
hau nananene dauthedaun=aanehadaugauchaudee.

27 Hau hadnaasenehede, H=aedauwunathane, H=ahauwaenaunathe daun
hadesane; nay=asesave vahee nananena neseth=ahehauau wauwauchudaude.

28 Hena hadnevewauhudaunee nau hadnegaugauchaugudasenana,
h=aenauhauwaun=a Abraham, nau Isaac, nau Jacob, nau vahee haey=ahehauau,
Jedauwuu henajanede Hejavaneauthau, hau nananena nehayau nenuguthadena.

29 Nau hadjenauuchaudenee hehethee nejeethevesesanith, nau hehethee
nesenaesanith, nau hehethe nanavee, nau hehethee janauhuu, nau
hadjanauguduu henajanedaunene Hejavaneauthu.

30 Nau, naune, hena hedauaude hadnedauvade, nau hena nanedauvade
hadnedauchude.

31 Hajesesenee hena haejenauusa jasaa Nesethajauhuhauau,
haseneheth=ahuk, Nauahe, nau jath=aau, hanau Herod hadna=ane.

32 Nau hana=a=aedauwun=athee, Najesaa, nau had=aedauwunauva hena
vachuhuu, Naune, nenuguthu haujaunauau, nau nenayauth=anau nuu desenee
nau naugaagu, nau nanaseauwauau hesee hadna=aesedaunau.

33 Hau hadnenesanau nuu desenee, nau naugaagu, nau jea hathavenaugaagu:
hanau hehauwunaasau henee haey=ahe denaade D=adaunedan.

34 Hau D=adaunedan, D=adaunedan, nanathee nenauauthee haey=ahehau,
nau nenauchauwahathee hauunaug=ae henee hejejenanauwunaudenenau;
dauhudauchu naudnau=achauhaunauau nananena had=aeyaunewauau hau=anee
waude neauthuneahee dau=anaude henesaunau hethauvaa hethaenaa, hau
h=ahauwuvatheh=ava.

35 Naune haudauauwunenau, naunaudauwunana hadnadauyewu: nau hethauwuu
n=aedauwunathana, Nananena hadnehauwunauhauwuva haunaude nauauchaugu
hadneenehena, Hauwunaunaa henee jaunaude heee heneseedaunene
Vahad=ahenith.




NEHEDAUNAU 14.


1 Nau hethauwuu, daujed=ade hedauauwunene hanes=ahenith najane
Nesethajauhuhau hadvethee jauaujau vadanesee, henee haeaunauyauhauvaa.

2 Nau, naune, hena jasaa henane hatha=ahede haenenesaunenauau.

3 Nau Hejavaneauthusau haeauchuhananadetha nanavaavehehau nau
Nesethajauhuhau, gaujenanavanau henayauthaude vadanesee? h=athauhuk.

4 Nau haed=adaunaugunauau. Nau hana=aedanaunith nau haeenayauha, nau
haejenana;

5 Nau haeauchuhananadetha, Hanaa hedauneau naugauchaudahehau wau=ath
waugaje janesenayaugaune hadaudaunaudenee, nau gauchauchaunu
gauhadnauuguthauva vadanesee? hathauhuk.

6 Nau haeeyauhuune nesenehethauthee jea nuu hayauhuhau.

7 Nau haedadajenehetha henee hath=aadethavathee, h=aenauhauwaude
hasay=achauhauwunethe najatheaugudaunau; hana=a=aedauwunaude,

8 H=aene nananena hadethaun=a henanenauau gauwuhaudeneagu, jevajanauguu
najatheaugudaunaa; havajava=aneth=a henane havajava=aheva henee
hadethade;

9 Nau henee hadeth=ade nau nananede hadjaude nau hadneth=ane, Venene naa
henane hadehedaugu; nau nananene hadday=ahene janaugunenagu hesaudavaa.

10 Hau h=aene nananene hadethanenagu, haddeyehau nau hadjanaugu
hesaudavaa henee h=aene hadeth=ade hadjaude, hadeth=ane, Va javesa;
hadna=aene nananene vechauth=anaune henee hanethevethehev=adaunauau.

11 Hanau daun nanajathajaude nehayau hadnaus=adauaude; nau henee
naus=adauauadede nehayau hadnajanede.

12 Hana=aenehethaude jea henee hadeth=adaune, H=aene nananene
gauusevanenagu wau=athe hethunevethehevanenagu, jevaadesene
h=adaehauhauau, wau=athe h=athesaunauau, daudause h=adau=anauau, wau=athe
nethauy=adahagu hanedaudewau; havaadethaa jea, nau havaaunaudaun=a.

13 Hau h=aene nananene vethehevanenagu, hadadethaunauau hadavenuhuhauau,
henesenehehauau, jeneejavesahehauau, nanenauguhuhauau;

14 Nau nananene hadnauwunaunane; hanau daujeneaunaudaun=anaune: hanau
nananene hadnaunaudaunane jaegauhadeneagu hath=aethadee.

15 H=aene hanes=ade henee henethevethehev=adaune daunedauwaudauwunith
nuu hayauhuhau, Hauwunaunade henee hadvethee jauaujau henajanedaunene
Hejavaneauthu, hath=ahuk.

16 Hana=a=aedauwunaude, jasaa henane haeavathethunevetheheva, nau
haeauwauhadeth=ananena;

17 Nau haejenana hewauwaune dauethunevethehedaunee hadn=aedauwunaunith
henee hadethavathe, Jenajesaa; vahee hayauhuhau wauwu hanesejenanee.

18 Nau vahee haenesadene hathauchuwuhadethee hadnudanathee.
Nanedauwauaude hasenehethauhuk, Neaudaunaudauwau vedauauwuu, nau
hadneyehaunau nau hadnauhaudauwau: Nehethathane hadnudanene.

19 Nau jasaa ahagu, Neaudaunauthu yauthauyauna hedauhuwaugaje, nau
hadneyehaunau hadnay=aduuhuu: nenehethathane hadnudanene.

20 Nau jasaa hahagu, hedauwunenenau, nau naajeneejaunau.

21 Hana=aejenauusade henee wauwau, nau hana=aenauhauthehaude
had=ahewaun=adaune nuu hayauhuhau. Wauh=a hechauhautheth=ahe hauauwuu
hana=aasenaunade hana=a=aedauwunaude hewauwaune, Yegauhu nauhauhaunee
hadaugauchaud=ae nau hadaugauchauchanee hedane, nau hadj=athaunauau hede
hath=aadavenuhunethee, nau henesenehehauau, nau jeneejavesahehauau, nau
nanenauguhuhauau.

22 Nau wauwau hasenehethauhuk, Vahad=ahene, naasedaunau hasenehesene nau
nausunauthauyauau, hath=ahuk.

23 Nau Vahad=ahede hae=aedauwuna wauwaune, Yehau hathenavaunaa nau
nethauchayaunaa nau hadj=adasauaunaunauau hadejejed=athee, henee
naudauauwuu hadeechauchaunaa.

24 Hanau n=aedauwunathane, henee hegau hena henanenauau neadethathee
hadnehauwuvajadauwu nadethunevethehewau.

25 Nau hena haenethaunau havathenanedanede: nau hana=aejaaagude, nau
hana=a=aedauwunaude,

26 Hith daun henane hedas=anaugu, hau jas=anauwauhuk henesaunaune, nau
henaune, nau henene, nau d=aeyaunauau, nau henethesaunau, nau hedas=awau,
haa nau nehayau hedenaedede jea, n=ahauwuneethauguhaa.

27 Nau daun janenevaa henaugauchu, nau thauguh=anaugu,
n=ahauwuneethauguhaa.

28 Hanaa nananena vanadaunesedede hayauauwun gauhadjejanaugu nedauau
hadnay=adede hadauchuunee, wauau hanaadauchanenee hesehenee?

29 Havaene hesejenanauhuk hauunauganau, nau han=ajeneesedede, vahee henee
hath=aenauhaudauau hadneevavavayaudenenee.

30 Naa henane nenesedede, hau hajeneesedede, han=ath=ade.

31 Wau=athe daun naja, vadauvauthauhuk jachau najane, han=ajanaugude
nedauau, nau han=agaugauanadauau wauau haneene nauguu vadadauchu
vasevadadausauau hadnenuchaunaude henee hejevenahedaunau nauguu nesauau
vasevadadausauau?

32 Wau=athe, hajesenausujechaugunethe, han=ayethautheavede, nau
han=anay=athenedau=awaunaude.

33 Nau naasauau, daun nananena henee janenaunaudauau vahee henetheyaunau,
n=ahauwuneethauguhaa.

34 Nejauauwuu hethadee: hau hith nejauauwuu jevanujaud=agu, hayew
hadneenejauauwujauau?

35 Daudause hehauwuuthade vedauauwuu, wau=athe heee vehethe; hau
henanenauau han=ane=agudede. Daun henaudaununede heenedauvahek
jaathedeha.




NEHEDAUNAU 15.


1 Hana=aeauchaun=ade vahee hau=ay=ahehau nau wauwauchudauhuhau heee
hadjaatheh=ade.

2 Nau Nesethajauhuhau nau Wauthaunauh=ahehau haeneneedenenau, Naa henane
hanesedanaude wauwauchudauhuhau, nau nanethevethehewaude, hath=ahuk.

3 Nau haeauthaunanadetha, hasenehethauhuk,

4 Hanaa henane nananena hedauneede vadadausauau jauaunawaud=a, hith
hanauhauhuk hanesahenith, gauhadnautha theaudausauau nau theaudauchunee
nauaunee, nau gauhadnaudeha henee naunethauaunith gauhaunaude hadveeha?

5 Nau h=aeveehauthe hadth=aegauhaude hejaanaunaa, hadneneethajaude.

6 Nau h=aenauajegauhuthe, hadnadethaude hau=anee henedaehauhau nau
henedaudev=adaunau, netheneethajaudauwunee hanau daujaveehauau naudau=ave
nenaunethauaude, hathauhuk.

7 Nananenau h=aedauwunathana, nuu hadnaasauau neethajaude hay=aene h=aene
hanes=ade wauwauchuduhu haunaunevethajauhuk java=anee theaudausauau nau
theaudauchunee hathauwunane janenethenauau haunevethajaude.

8 Daudause daun hes=a nethenauaugu vadadauchu gauneev=aejeth=a, hith
hanadehuk hanesadenee gauneee, gauhadjedeauchauau nauauuthayau, nau
gauhadwaudeau hauauwuu, nau gauhadvavesenaudene haunaude gauhadveede.

9 Nau daun h=aeveenuu hanadethaude henedaehauhau, nau henedaudev=adaunau
hau=anee netheneethajauwuu, hanau daujaeveenauwau hanesadee n=aanathau,
han=athaude.

10 Naasauau, Nananenau n=aedauwunathana, haneduu neethajaude
hatha=ahethee hautheaunauau Hejavaneauthuu hanes=ade wauwauchuduhu
haunaunevethajauhuk.

11 Nau hasenehehuk, jasaa henane neseyaugaune heauhau:

12 Nau hajauchaugade haenehetha henesaunaune, N=achau jevene gauuu
vatheyaunau henee n=audnedadahedaunau. Nau hana=agauuvenaude
heth=aenetheyaunau.

13 Nau haunauauhaejewauthanenau hese hajauchaugade h=aesau=anauau vahee
hau=anee, nauhana=aejath=aaude hesee vav=aaune vedauauwuu, nau hena
hana=aevadauthedede heth=aenetheyaunau heee hauhaug=anenaedede.

14 Nau h=aevathedede vahee, hena haana=aenauauchauau naunauthauau
hasenaude hena vedauauwuu; nau hana=aadavenuhunede.

15 Nau hana=aeyehaude nau hana=aewauhaunesade nehayau
hauwauhauauwunanenau henee vedauauwuu; nau haejenanaa hethauauwuu
hadnauchauwaude neauthuwauchu.

16 Nau han=aneanadauau han=achauchaunaudede henaude heee jeyauwaunau
henee neauthuwauchu hevethedaunenenau: hau hegau henanene hevenaa.

17 Nau h=aaenaudede hana=aenehede, Waunauthanethe hedautheaunau
n=asaunau nenethenauau jauaujaunau naenedauchanenee nau nejeesesanenee,
hau hadnenadaugauy=anau?

18 Hadgauh=anau nau hadeyehaunau n=asaunau, nau hadnaasenehethauau,
N=achau, nananenau nanethenauwau wauchudaude hesee hay=aene, nau yesee
nananene,

19 Nau nananenau hegau heee h=ahauwauthe=ave: jenesehe waude
haudautheaunauau.

20 Nau hana=aegauh=ade, nau hana=aedauchaude henesaunaune. Hau
hajesejedauchaude, henesaunaune haenauhauvaa, nau haeauwunaunaa, nau
haeyeseneegau, nau haeanaethesaunaunagutha, nau haenenedana.

21 Nau heau hath=ahuk, N=achau, nananenau nanethenauwau wauchudaude yesee
hay=aene, nau nananene, nau nananenau hegau h=ahauwauthenee=ave.

22 Hau henesaunaune hathauyaugaune hedautheaunene, J=adee
chaunauguuthadee hu, nau hauyauunaa; nau th=anauwunaa nechaunathathau
hejadenaa, nau jedauaunenaa:

23 Nau hadj=athauva hede daun gauchuj=ade wauuu, nau hadnauauva; nau
hadvethehenauau, nau hadeaunauwuthajaunauau:

24 Hanau naa n=aa nenajaa, nau jaenaedede; nenaunethauaude, nau
jaeveenade; nau hana=aejasesaunauwuthajauthee:

25 Wauh=a vanachauganith heau haeanedaune nauau: nau daunausujaude nau
h=aay=anauusade hedauauwunenau, haenedauwaude haenevaudenene nau
haevadaudenene.

26 Nau haeadetha hanes=anith haunauaheau, nau haenaudedauna dusedaudene
hathauhuk.

27 Nau hae=aedauwunaa, Nananene hahavaa nauusade; nau nananene h=asaunau
naunauaude gauchuj=anith wauuau, hanau daujaesedanaude nanethauaunee.

28 Nau haeasenauna, nau haejejed=a: hana=aejenauahenith henesaunaune,
nau haedadadasevaa.

29 Nau haeauchuhananadetha henesaunaune, Naune, nuu hawauth=ae jajenee
h=aenesedaunathadenau, daudause h=ahauwujethauwaudaunathe han=aene
hanathauchuwuhunaune: hau haunauau nananene h=ahauwuthauuvene haud=asau,
henee han=anesedenau haunauwuthajaude nauguu n=adaehauhauau:

30 Hau chauchaunu hasenauusade naa h=aa, h=agaujauauthedaun=adaunau
h=aheenaededaunau heee henesahehau hes=anau, nananene hanadaunaude
gauchuj=anith wauuau.

31 Nau hana=a=aedauwunaude, n=a, nananene nanethenaedevene, nau vahee
henee n=ath=aenetheyaunau nanehan=ahene.

32 Dauudasadee henee haneenesehee haunauwuthajaude, nau hadneethajaunee:
heee naa hahavaa denajaa, nau jaenaedede; nau denaunethauaude, nau
jaeveenade.




NEHEDAUNAU 16.


1 Nau hana=a=aedauwunaude jea hethauguh=adaunau, hena jasaa
haenethauy=ad=a henane, haenethena had=ahevahew; nau haenanene
haeauthauwuvaa henee daunethauy=adauchudede hevatheyaunau.

2 Nau haeadetha, nau hana=aenaudedaunaude, Duthanee henee daunedaunathane
nananene? nay=ade h=aad=ahevadenau hanau nananene hadnehauwuguthad=aheva.

3 Had=ahev=ahe, Hewauau hauaudnesedaunaune? hasethaujauhuk, hanau
navahad=ahewaun=ade haedanauwun=anau nadad=ahewau: hajeneenauchauh=anau;
thaununedauwauhunenau.

4 Haenauwau hadnesedaunau, henee h=aenudan=anaune had=ahewaude
hadjedanethee hedauauwunenau.

5 Hana=aadethaude haunauude had=ahewaun=adaune
heth=aesay=anedanauwun=adaunene, nau hana=a=aedauwunaude
nanedauwauaunith, Dauhudauchanau hasay=anedanauwunaudenau nananene
nad=ahewaun=ade?

6 Nau h=aheyaugaune vadadausauau dejenauhuu javeda. Nau
hana=a=aedauwunaude Hedanau hauwauthaunauha, nau janaugu nauhauhaunee,
nau hadwauthaunau yauthauyauau.

7 Hana=a=aedauwunaude jachau, nau dauhudauchanau hasay=anedayaunau
nananene? Nau hana=a=aedauwun=ade, Vadadausauau dejenauhunee
thauauhanewauchuunau. Nau hana=a=aedauwunaude, Hedanau hauwauthaunauha,
nau hadwauthaunau nasaudausauau.

8 Nau vahad=ade haevaveenethedauna janechuv=ahenith had=ahevahew,
hanau dauhaenauau hasedaude: hanau d=aeyaunauauau nuu hath=aauauvaa
hedenaededaunenau h=aenuu java=anee hesened=aeyaunauauau.

9 Nau nananenau h=aedauwunathana nesedee nehayau henedaeh=avadede heee
nethauy=adahede hehauwuthade; henee h=aejenenaeden=a hadeesedan=ana
nedaujethauujenenaededaunenee.

10 Henane henee chaunuv=ade heee haugajuhuy=agu haneechuv=ade jea vasee:
nau henane henee janechuv=ade vanehaa hehauwuuchuv=a jea vanasaunee.

11 Hith naaheene nananena jechuvahena h=ahauwuuthaheva nethauy=adahede
hanaa hadven=ade nananene hadanethaude hethauwuu veaunauaude?

12 Nau hith nananena hejechuvahenagu heee henehanahede jasaa henane
hanaa hadven=ade nananena henee hanehanahede.

13 Hegau neseth=ahe hehauwuneenesedauna hanesenethe
hechauhautheth=ahehau: jachau han=aas=anauwaude hanes=ahenith, nau
han=avechauthaude jachau; wau=athe han=adudevede hanes=anith, nau
han=athauchaunauhauwaude jachau. Nananena h=ahauwuneenesedaunauva
Hejavaneauthau nau nethauy=adahehehauau.

14 Nau Nesethajauhuhauau jea, haeveenauwu v=aejeth=a, haenedauwaudauwu
vahee nuu hayauhuhau: nau haeauchaudanavanauau.

15 Nau hana=a=aedauwunaude nananena nethadee hasehaden=a hatha=ahethee
henanenauau; hau Hejavaneauthau naenauau hadahenau: hanau henee
nechauguanavadethee henanedaa newauchanavathee hatha=ahenethe
Hejavaneauthu.

16 Nanavaavedaunau nau haey=ahehauau haunaude nauuu Jaun: heee hena
henajanede Hejavaneauthau deheauthedaunee, nau haunauude henanenauau
neheeneethenadethee.

17 Nau hehauwunauthau hejavaa nau vedauauwuu heyauhu=agaune java=anee
hanesadee haugajuhuu nanavaavede hadneeyauhuu.

18 Daun haus=anaude henene, nau heneyaugu gauchuhunee,
wauchudaudehaugauthenenede: nau daun haus=ayaune nanewaude wauchudaude.

19 Hena jasaa nethauy=asenane, haeneenu haevejayaunenau nau
haegaugunesaunenau, nau haeneechauna hadauchusenenee:

20 Nau hena jasaa nedauwuhu Lazarus haseagu, haesaese hedajanaunaa
haevahaseva,

21 Haevadauugaudaude heee jeyauwaunau nejanesanenee hehethee
nethauy=asenanene hevethehedaunene: jea hathave haeedasaa nau
haenenesaudauwu hedasewaunau.

22 Nau hethauwuu, henee nedauwuhu haenaja, nau haenauaunechauhaa
hautheaunau yesee Abraham haenedauguva: nethauy=asenane jea haenaje,
nau haejenanau;

23 Nau hadauveeyaunee haeejen=aauguau, haeaudauwuthajau, nau
haenauhauva Abraham vav=aaune, nau Lazarus haenedauguvane.

24 Nau haeneduva nau hathauhuk, N=achau Abraham, jeauwunaune, nau
jeautheavene Lazarus, henee hadejegunauhade naunauchuu hejadenaa
najee, nau hadedauyauvanauau n=athaune; hanau nananenau hanavachuunau
nuu hesedaa.

25 Hau Abraham hahagu, N=a, h=aenau henee nananene deenaedene
neesedanauwu neethadee hayauhuhau, nau neesaunee Lazarus neewausaunee
hayauhuhau, hau hewaunehaa hauwauthenaedede, hau nananene
naunauchauthenaedene.

26 Nau jea vahee nuu, naheth=ae nananee nau nananene haneduu vanasauau
vanethaunauau janenanee: hadnejeneehedechaudenee hehethee hede hesee
nananene hehauwuneau; daudause hehauwuneejeauchusanauau hadaunee, henee
nevadaujauthee hehethee hethaa.

27 Hana=aenehethaude, Vanevethedaunathane hena heee, N=achau, henee
nananene hadejejenanaude n=asaunau hedauauwuu:

28 Hanau yaunauthaunethee nauhauwauauau henee hade=aedauwunaude, jea
havajaunenau nuu haduu naunauchauthauau.

29 Abraham hana=a=aedauwunaude nanethenauthee Mosaseau nau haey=ahehau;
jaathehaunauha.

30 Nau, hegau, n=achau Abraham: hau hith hanes=ade jaeyehauhuk hehethee
degaujauaud=ade, haunaunaunevethajauthee, hath=ahuk.

31 Nau hana=a=aedauwun=ade, Hith jenedaunauhaugaunee Mosaseau nau
haey=ahehau, daudause h=ahauwuneenadauwaunauau, daudause hanes=ahenethe
jaegauh=ayaugaune hehethee degaujauaud=ahenith.




NEHEDAUNAU 17.


1 Hana=a=aedauwunaude hethauguh=adaunau, H=ahauwuneene hau henee
dauusenadenau hadnauauchuu: hau naunauthauau hadnauauchaudaude
daunjaunaude.

2 Han=aneene henee thauay=anauunaugane henau=anauyaugu, nau se=aguthadagu
hadaje, hauhan=aheejegaudauv=ahenethe henee haneedauusenanethe jachau nuu
hajased=aeyaunauau.

3 Haunauyauhaudauwauau nehayau nananena: Hith hahavaenau havawauchuh=ava,
hadanadethauva; nau hith haunaunevethajauhuk, hadjaegudanauwunauva.

4 Nau hith wauwauchuh=anagu nesaudauchu hajesesenenee, nau nesaudauchu
hajesesenenee naujaeyethaagudaun=anagu, haunaunaunevethajaunau,
heth=anagu: nananena hadjaegudanauwunauva.

5 Nau vadauhanauau, Vahad=ahene, hethedaunanauwun=aa
hedethauwaudaudenede, hathauhaugaunee.

6 Nau Vahad=ahenith hath=ahaugaunee, Hith nananena hethauwaudauwunagu
heth=aee heth=auu mausdaude jenayaunau, nananena han=ana nuu segaumau
hunauhaudene, Han=agauchauhana heth=ajee, nau han=ajenanauna hadajee;
nau han=athauwaudaun=ana.

7 Hau hanaa nananena, han=awauwaunavede han=athauauauwujeth=anith
wau=athe hananajau=anith, han=athauna waunee h=aenauusathe hehethee
nauau, Najese nau hadjanaugu nau hadvethe?

8 Hau han=ajenaasenehethauna, Hesetheva nayaudenee hadnevethehenau,
nau duujehe nehayau, nau hadjeenechaudaune haunaude hesevethehenaugu
nau hesavey=anaugu; nau heauhauwune jenaevethehene nau hadevavey=a?

9 Gauhadvaveene henee wauwau hanau dauhunaasedaude henee
hanaseneheth=athe? Haunauch=ae hegau.

10 Naathahena, h=aene nananena vahesedaunagu hena hayauhuhau
hathauchuwuhana, H=ahauwuneejava=ajaseth=anau wauwaunauau; vavade
nanesedaunauau hadnesedaunuu, hadeva.

11 Nau hethauwuu, daunausuyehaude D=adaunedan, haeehedesa naheth=ae
Samaria nau Gananee.

12 Nau h=aewaudasade jasaa hauauwudan, haenuchaunaa vadadauchu
henanenau haenaujaune hedaugauwudaunenau, haetheaugunenau vav=aaune:

13 Nau haeneduvanauau, nau hana=aenehethauthee, Hejavaneauthusau,
Hecauhautheth=ahe, jeauwunau=aa.

14 Nau h=aenauhauwaude hana=a=aedauwunaude, Waunenauhauthehaa
hadanayaunenau vevethahevahehauau. Nau hethauwuu, henee
daunausuyehauthee, haejegaudauv=ahenauau.

15 Nau hanes=ade, h=aenauhaudauau henee dauunayauhade, haejaaagu, nau
haevasenehe dauvaveenethedaunaude Hejavaneauthu,

16 Nau haeu=aneseve heauthene, haevaveenethedauna: nau haenaad=ade
Samaritan.

17 Nau Hejavaneauthusaun haeauchuhananadeth=a, gaujenayauhaunauau
vadadauchu? hau daude theaudauchu?

18 Hajenauhauvathee hajejaeyehauthee hadvaveenethedaunauthee
Hejavaneauthu, vavade naa henewauuhu.

19 Nau hae=aedauwuna, Gauh=a, najesa: nananene hadethauwaudaude
henayauh=ane.

20 Nau h=aenaudedaun=ade Nesethajauhuhau, daun henajanedaunene
Hejavaneauthu hadneenauauchaunee, Hae=aedauwuna, Henajanede
Hejavaneauthau hadnehauwunauauchaune nausujauwuwuhadagu:

21 Daudause hehedauneagu, Nauhaudauwuu hede, wau=athe, nauhaudauwuu
hena, hanau, naune, henajanede Hejavaneauthau than=asadena,

22 Nau hana=a=aedauwunaude hethauguh=adaunau, Hese hadnauauchuu,
h=aene nananena vadaunauhaudauwun=a jasae hese Heau henane, nau
hadnehauwunauhaudava.

23 Nau hadnaneth=ana, Nauhaudau hede; wau=athe nauhaudau hena;
jevayehauau, wau=athe jevathauguhaa,

24 Waude hasauau jahagude, henee naunauas=anauuu hehethee naugauthanee
naugauauwuu hejavaa neenauas=adaa jasaa naugauthanee naugauauwuu
hejavaa; hadnaasauau jea Heau henane hadnaasaunee hedeseve.

25 Hau nedauau hadnanasenedauau wauthanee, nau hadnaus=aguthade nuu
henaedede.

26 Nau waudeneesaunee deenaedede Noe, hadnaasaunee jea hedeseve Heau
henane.

27 Neauwauthevethehedaune, neauwauthevaveyaudenee, neauwauthenenedaunee,
neenenehathee, haunaude nauuu henee Noe dejed=ade havathee thewaunaa,
nau haena=aenanadauwuauau, nau haenauauh=a vahee.

28 Waudenaasauau jea deenaedede Lot; neauwauthevethehedaunee,
neauwauthevaveyaudenee, neauwauthaudaunaudenee, neheaudaunaudenee
hayauhuhau, neauwauthejenayaudenee, neauauvadenee;

29 Hau hajesesenenee henee Lot haenaude Sodom haeesedanausaude nau
haegauhauchanauauhauunauganauau hehethee hejavaa, nau haenauauh=a vahee.

30 Hadnaasauau hesee h=aene Heau henane h=aenauhautheth=athe.

31 Henee hesee, h=aanedauthe dasee hauauwuu, nau hevatheyaunau jedauwuu
hauauwuu, nanehajejeauwusade hadejedanauau: nau henee hanedaude nauau,
nanehajejejaejaude.

32 Dauyuuwuu Lot henene.

33 Daun vanadauunayaudede hedenaedede hadnanadede; nau daun hadnanadede
hedenaedede hadnenayaudede.

34 Nananenau n=aedauwunathana, henee veeyaugu hadnesethee henanenauau
hanesadenee hauau; hanes=ade hadnedanade, nau jasaa hadnathauaude,

35 Hanesethee hes=anauau hadthauay=athee wauhaunee; hanes=ade
hadnedanade, nau jasaa hadnathauaude.

36 Hanesethee henanenauau hadnanedauthee nauau; hanes=ade hadnedanade
nau jasaa hadnathauaude.

37 Nau haeauchuhananadethanauau, Daude, Vahad=ahene? Nau hae=aedauwun=a
haduu vadanayau, hanaadauhau=aneauhuthee neahehauau hau=anee.




NEHEDAUNAU 18.


1 Nau haeanadetha hauthaunauh=anee nuu heee, hena henane
h=avachudajauaunevevetha, nau h=ajethauujesevenauau;

2 Hahagu haeanedau hedan hauchuwunane, haeejesa Hejavaneauthu, daudause
hathauwunanenau:

3 Nau haeanedau heneves=a hena hedan; nau haejeedasa, Jeaugaunayewhu
naujauthavaa, hathauhuk.

4 Nau haejevadaunaasedau: hau waunee hasethajauhuk, hewau=athe nejechauau
Hejavaneauthau, nau hathauwunanenau;

5 Hau nausunee hanau naa heneves=a hajanauchuh=anau, hadenayauhauau
havaedajauaunejau navanadauchuhaa.

6 Nau Vahad=ade hasenehehuk, Jaathehaa hasenehede janechuv=ahede
hauchuwunane.

7 Nau gauhujavaneauthau gauhadnenayauha nehayau hanay=asanaunau,
hauwauaudaun=adaunau hesee nau daj=aee, hau negudauchuhaude?

8 Nananenau nananena n=aedauwunathana henee hadnauchuhanenayauhaude, Hau
h=aejauthe Heau henane, gauhadveede hethauwaudaude nuu hath=aauauvaa.

9 Nau haeauthaunanadetha jachau nethauwaudaunadenethe nehayau henee
dauchuvahethee, nau newauch=anauwauthee hauthauau:

10 Hanesethee henanenauau haeyehaunauau vevethahenauauwuu
hadvevethahethee; hanes=ade Nesethajuhu, nau jasaa hau=ay=ahe.

11 Nesethajuhu haetheaugu nau haevevetha waude heee nehayau,
Hejavaneauthau, nananenau vaveenethedaunathane, henee n=ahauwunaath=a
hauthauau henanenauau hathahethee, hedanauwuy=ahehauau, janechuvahethee,
jatheaudauwuy=ahehauau, daudause naa hath=ade hau=ay=ahe.

12 Nananenau nenaugauy=anau nese hanesadee hauchauvadede, Nev=anau
vadadauchu vahee henee n=ath=aenetheyaunau.

13 Nau hau=ay=ahe haetheaugu vav=aaune, daudause haejejen=aauguau
hejavaa, hau haeanadesej=ahede, Hejavaneauthau jeauwunaune wauchudaunau,
hathauhuk.

14 Nananenau n=aedauwunathana, naa henane haejaeyehau hedauauwuu
haeauwunaunau haejava=ahe jachau: hanau dath=ajee hanes=ade henee
nevadaujava=anajanethee nehayau hadnauwujenanade; nau henee
nenehanethaunadede hadnejanade.

15 Nau haej=adaunanauau jea hajased=aeyaunauau, hadnevasanaude; hau
h=aenauhaudauwunethe hethauguh=adaunau, haeneneuvanauau.

16 Hau Hejavaneauthusau haeadetha, nau hahagu, Nanehajauthee
hajased=aeyaunauauau, nau jevadauduvaa: naath=ahenethe henehanahedaunau
henajanede Hejavaneauthau.

17 Hethauwuu n=aedauwunathana, Daun hadjesedanauau henajanedaunene
Hejavaneauthu hasenaedenethe hajased=aeyaunauau hadnehauwuneejed=a.

18 Nau jachau hauchuwunanene haenaudedaunaa, Heth=ahene
Hechauhautheth=ahe, nauddusedau hadnedanauwau jethauujenenaedede?
hathauhuk.

19 Nau Hejavaneauthsaun hae=aedauwunaa, Naudu heth=ade haesene?
henaneda hehauwuth=a, vavade hanes=ade, nananede, Hejavaneauthau.

20 Nananene haenauwu nanavaavedaunau, Jevawauchudauau heee
haugauthenenede, Jevanaa, Jevaaveda, Jevajayaudauw=aedauwauthadee,
Vechauchune nananene h=asaunau nau h=anau.

21 Nau hana=aenehede, Vahee nuu haunaunedenau heee daujeeseaunau.

22 Wauh=a Hejavaneauthusau h=aenedauwaudauau nuu, Hana=a=aedauwunaude,
Hanesadee h=ahauwusenethene: Vaheaudauna henee h=ath=aenetheyaunau, nau
hadjaanauwunaunauau hadavenuhuhauau, nau nananene hadnethenauwu
haenathau hejavaa, nau hadejau hadjethaugu.

23 Nau h=aenedauwaudauau nuu, haeaudauwuthajau: hanau deethauwunethauy=a
d=ade.

24 Nau Hejavaneauthausaun h=aenauhaudauwunith henee dauaudauwuthajaude,
Duth=aenanauthaune henee nanethenuu veaunauaude hadnesejed=athee
henajanedaunene Hejavaneauthu, hathauhuk.

25 Hanau hehauwujajathaune heee camel hehedesahagaunee hajasev=ahau
nedaudaunaudenee, java=aneenauthaunee nethauy=asenane hadnesejed=ade
henajanedaunene Hejavaneauthu.

26 Nau hath=aenedauwauduu, Hanaa hadnenanedanede? hahagaunee.

27 Nau hana=aenehenith, hayauhuhau hejethauuneethaunenau henanenauau
neneedede Hejavaneauthau.

28 Hana=aenehede Peda, Naune, naunaudauwunauau vahee, nau thaunauguhane.

29 Nau hae=aedauwuna, Hethauwuu n=aedauwunathana, hena haunauude henane
henee hehauwunaude hedauauwuu, wau=athe heneh=a, wau=athe henauhauwauau,
wau=athe henene wau=athe henesaunau, heee henajanedaunene Hejavaneauthu
hedenaededaunene,

30 Nananede hadjava=anesedanauau nuu hewaunehaa, nau hath=aauauvaa
hadnauusanauau henaedede hadnejethauuvadauauau.

31 Hana=aedanaude nesenee, nau hana=a=aedauwunaude, Naune,
hadneyehaunauau D=adaunedan, nau vahee hayauhuhau hath=aewauthaunauhuu
haey=ahehauau heee Heau henane hethauwunauauchauau.

32 Hanau hadvenavathe Neauthu, nau hadvavavanauchuh=ade, nau
hadnaunaunauchaudauchuh=ade, nau hadneguthahayauth=ade.

33 Nau hadnenesegauhude, nau hadna=ade: nau nasese hadna=aejaegauh=ade.

34 Nau haejaenauwu nuu: nau nuu hauthedau haeyaudaunaunauau, daudause
haejaenauwu hathauthedaun=athee.

35 Nau hethauwuu, h=aay=aedadauau Jericho, jasaa haenanenaugu henane
haetheaugu nedechaudenenee dauhunedauwaude:

36 Nau haenedauwaude henanedanede dadavechaudenenee, haenaudedauva
haesedaudenenee.

37 Nau haea=aedauwunau, henee Jesus Nazareth hanehedesade.

38 Nau hana=aevasanadede, Hejavaneauthusau, nananene Heau David,
jeauwunaune, hathauhuk.

39 Nau henee nanedauvathee haeneneuvanauau hadd=adaunaugunith: hau
haevasanade haugauthe, Nananene Heau David, jeauwunaune.

40 Nau Hejavaneauthusau haedauusa, nau haeautheave hadj=adaunade: nau
h=aay=ajenauusanith, haenaudedauna,

41 Hauddusehathe henee hadenaasehathane? hathauhuk. Nau
hana=a=aedauwunaude, Vahad=ahene, nanaa hadeesedanauwau nauhaudauwaude.

42 Nau Hejavaneauthusau haenehetha, hanesedanauwu nananene
nauhaudauwaude: hadethauwaudaude henayauh=ane.

43 Nau chauchaunu haeesedane henauhaudauwaude, nau haethauguha,
haevaveenethedauna Hejavaneauthu: nau vahee henanedanede, h=aenauhauduu,
haevaveenethedaunanauau Hejavaneauthu.




NEHEDAUNAU 19.


1 Nau Hejavaneauthusau haewaudasa nau haechaugusa Jericho.

2 Nau, naune, haeanedau henane Zacchaeus haseagu, haenajawauna
hau=ay=ahehau, nau haeveaunauau.

3 Nau haeneenavadaunauhauva Hejavaneauthusaun haed=ahenethe; nau
haejeneene daunauthethenadedaunenee, heee daujaahede.

4 Nau haesay=agau, nau haenauauhu sycomore hunauhaudee hadnauhauwaude:
hanau hadnehedesanith.

5 Nau Hejavaneauthusau h=aejeedadauau, haeeja=ane, nau haenauhauva, nau
hathauhuk, Zacchaeus, nauhauhuhu, nau jeauwusa, hanau nuu desenee
hadnanedaunau haudauauwuu.

6 Nau haenauhauhu, nau haejeauwusa, nau haeedasa nauguu neethajaude.

7 Nau h=aenauhauv=ahede, vahee haene=anaune, Henee hadneej=adavenethe
henanene henee wauwauchudauhu, hath=ahuk.

8 Nau Zacchaeus haetheaugu, nau hae=aedauwuna Vahad=ahenith; Naune,
Vahad=ahene, vayaugauuu naudaununaunau vanenu hadavenuhuhanau; nau hith
hedanavanaugu hayewhu hehethee daun henane han=ajayaudauv=aedauwauthauau,
han=ajava=avenauau y=ayaunanee.

9 Nau Hejavaneauthusaun hae=aedauwunaa, Nuu desenee henayauth=ahe
hedadauau nuu hauauwuu, hanau nechau hane=av=ade Abrahamvene.

10 Hanau Heau henane nauusade hadnaudeth=ade nau hadnenayauhaude daun
naunethauaunith.

11 Nau hajesenedauwauduu nuu hayauhuhau, haeethedaunane nau
haeauthaunauh=ananadetha, hanau dauhuauchauau wauwu D=adaunedan, nau
hanau daunauanaduu henee henajanedaunene Hejavaneauthu chauchaunu
wauauhaadenauhauwu.

12 Hana=aenehede henaheee, Jasaa naja haeehau vav=aaune vedauauwuu
hadnesedanauau heee nehayau najanede, nau hadjaejaude.

13 Nau haeadetha vadadauchu hewauwaunauwau, nau haejaanauwuna
vadadausauna v=aejeth=a, nau hae=aedauwuna, Hadeaudaunava haunaude
jaenauusanaugu.

14 Hau hauauwunanenau haeas=anavaa, nau haeyethautheavedaunene thauguu,
N=ahauwuvadaunethenauva naa henane n=ahauwuvadaunajawaun=ava, hath=ahuk.

15 Nau hethauwuu, henee h=aejaenauusade, haeesedane najanede,
hana=aauchuwuhaude nuu wauwaunau hadnadethaude, hevenaunau v=aejeth=a,
henee hadnaenauau haedauchu dath=ajee henane haedauchujava=ajasedethe
heee hedaudaunaunau.

16 Hana=aejenauusade nanedauvade, Vahad=ahene, hav=aejeth=awau
java=ajasedede vadadausauna v=aejeth=a, hath=ahuk.

17 Nau hana=a=aedauwunaude, Hethadee, nananene heth=ahene wauwau; hanau
nananene nethauwaudauwu heee naugajuhuhuu hadnajawaudauwu vadadausauna
hedan.

18 Nau naneseauwaude haejenauusa, Vahad=ahene, hav=aejeth=awau
java=ajasedethee yauthauyauna v=aejeth=a, hath=ahuk.

19 Nau vavade hanaasenehethaude, Hadnehan=ahene yauthauyauna hedan jea.

20 Nau jasaa haejenauusa, Vahad=ahene, Naune, heyewnau hav=aejeth=awau,
neaunaunedenau nejenanauwau h=ahe=ahaunaa, hath=ahuk:

21 Heee dauhusathane, hanau nananene daugaugaunauauwunanenene: nananene
hedanau henee h=ajejenayaunau, nau hadegauuchu henee h=ajejenayaunau.

22 Nau hae=aedauwuna, hehethee nehayau hadenaa hadauchuwuhathane,
nananene hauhauganene wauwau. Haenauwu henee daugaugaunauauwunanenenau,
hedanauwau henee n=ajejenayaunau, nau hadgauuchauwau henee
n=ajejenayaunau:

23 Naudu gauh=ajev=a nav=aejeth=awau nedauhaenaeev=aejeth=a, henee
h=aejaenauusanaune hadeesedanauwau nehayau java=anee?

24 Nau hae=aedauwuna henee daunauthetheaugunethe, Hedanauwunaa
v=aejeth=a, nau hadevenau henee vadadauchuv=aejeth=avade.

25 (Nau hath=ahuk, Vahad=ahene, nanethenauau vadadauchuv=aejeth=a.)

26 Hanau h=aedauwunathane, Henee dath=ajee hanes=ade nanethenauau
hadnevenade; nau henee janejasedede, daudause henee henetheyaunau
hadnedanauwunade.

27 Hau hena naujauthauwauau, henee najevadaunajawaunaunauau, hadj=athauva
hede, nau hadnaunauauva hatha=ajenau.

28 Nau h=aesan=asenehede nuu, haenedauva, haenauauhuyehaunauau
D=adaunedan.

29 Nau hethauwuu, h=aay=anauusade Bethphage nau Bethany, haua Olives
hase=agu, Haesay=anautheava hanesenethe hethauguh=adaunau.

30 Najesaa nananena hesee hajasee hauauwudan hatha=asana, hathauhuk;
nanaa waudasanagu hadveehauna d=atheveehauchavesau hadduguhude,
hehauwuthauune henane dachaugu: hadaugunauva, nau hadj=achaudauneva hede,
hathauhuk.

31 Nau hith daun henane naudedaun=anagu, Naudu hauaugunauna heth=anagu?
hesau jenaasenehethauna, hanau Vahad=ade haddaununaude.

32 Nau henee hautheavathee hana=aejath=aauthee, nau haeveehanauau
neesenehethaude.

33 Nau daunausunaugunauthee d=atheveehauchavesaune, hedauneenith, Naudu
haaugunauna d=atheveehauchavesau? hath=ahaugaunee,

34 Nau hana=a=aedauwunauthee, Vahad=ade haddaununaude.

35 Nau haenauuchaudaunanauau Hejavaneauthusaun: nau haedadasanauwunanauau
hed=achaunenau dasee d=atheveehauchavesaun, nau haeaugaugunaunanauau
Hejavaneauthusaun dasee.

36 Nau daunausuyehaude, haesasaanauwu hed=achaunenau vaunaa.

37 Nau h=aay=anauusade, wauwu haeauwusa hauanee Olives, haunauude
hadauchude hethauguh=adaunau hana=aaunauwuthajauthee nau
haevaveenethedaunanauau Hejavaneauthu nauguu haevas=anadedaune heee vahee
hath=aenauthaunee henesethaunene henee henauhauthaunenau;

38 Haunauwuthajauau Naja henee jaunaude haneneseede Vahad=ahenith:
dan=adauyauau hejavaa, nau vaveenethedauwuu java=ajauudaa, h=aheagu.

39 Nau hauthauau Nesethajauhuhau hehethee henanedaa, Hechauhautheth=ahe,
neuwune h=athauguh=adaunauau, hath=ahuk.

40 Nau haeauchuhan=aedauwuna nau hasenehethauhuk, Nananenau
n=aedauwunathana henee, hith nuu d=adaunaugagaunee, hauunauganauau
chauchaunu hadneduhuthee.

41 Hau h=aay=anauusade, h=aenauhaudauau hedan, nau haevewau,

42 Hana=aenehede, hith heaenauwunagu, ha nananene, ha nuu hadeseve,
hayauhuhau naathuu had=adaunahedaunaa, hau hewaunehaa yaunaudaunane
hases=ae.

43 Hanau hese hadnedas=ana henee haujauthauwauau hadnesedethee
havathegauuha heee nananene, nau hadnechauchuaun=ana nauanee, nau
hadnaunauneh=ana daudauna hehethee,

44 Nau hadnanaunauvaen=ana, nau had=aeyaunewauau hanedauchaunawaunauau;
nau hadnehauwunaudanauwun=a hanes=ahenith hauunaugane hanathaugunethe;
hanau nananene daujaenauwu h=aenauuj=adaunathana.

45 Nau hana=aeyehaude vadanedaunauauwuu, nau hana=aenudanaude henee
neaudaunanethe jedauwuu, nau henee naudaunanethe;

46 Hana=a=aedauwunaude, Wauthaunauhuu, Naudauauwuu haneauauwunee
hadnevevethahedaunee: hau nananena haesedena nedaunaudee hey=aenau
havedehehauau.

47 Nau haeautheda hayauwusenenee vadanedaunauauwuu. Hau najanauau
vevethahevahehauau nau wauthaunauh=ahehauau nau najavahehauau
henanedanede haeneenanaudehaa hadna=ade,

48 Nau haeeyauhuune neseneh=ade hanau vahee henanedanede haen=aedevenenau
dauhujaatheh=ade.




NEHEDAUNAU 20.


1 Nau hethauwuu, henee jasaa hena hesee, denausunauthedade henanedanede
vadanedaunauauwuu, nau haeauthedaude waunauyaunee hethadenee, najanauau
vevethahevahehauau nau wauthaunauh=ahehau haeedasaa nauguu
vachaugananenau,

2 Nau hana=aanadethauthee, Jeauthedaun=aa, hayew h=aenaudahede
h=aenesedaude nuu hayauhuhau? wau=athe hanaa henee haven=ade nuu
h=aenaudahede?

3 Nau hana=aauchuhanan=aedauwunaude, Nechau hadnaudedaunathana hanesadee
hayewhu; nau hadje=aedauwuneva:

4 Heedusaay=ade Jaun, gauhuhuthaune hejavaa, wau=athe hehethee henanedaa?
hathauhuk.

5 Nau haeeegaugaugauudenauau, hith hesauhesenehethaunauaugu, hehethee
hejavaa; hahagaunee, Naudu haejethauwaudaunauna? han=ath=anauau.

6 Hau hethaunauaugu, hehethee henanedaa; Vahee henanedanede
han=aedaudauauv=anauau hauunaug=ae, hanau hethauwaenaunauthee henee
Jauneau dauhaey=anith.

7 Nau hae=aedauwunanauau, daujeneauthedaunauthee daunathaunee.

8 Nau Hejavaneauthusau hana=a=aedauwunaude, Daudause
gauhaudnauthedaunathava daun n=aenaudahede n=aenesedaude nuu hayauhuhau.

9 Hana=aejasesanadedauau henanedanede heee dajenehede; Jasaa henane
haejenane dadajevenevesenethauchayau, nau haeehathauauauwujeth=ahehau,
nau haejath=aau hesee vav=aaune vedauauwuu haegudaun=a.

10 H=aenauauchaunee haeyethautheava wauwaune hesee thauauauwujeth=ahehau,
henee hadjeven=ade vevenaudenau hehethee dadajevenevesenethauchayaunaa:
hau haeneneseguhuu, nau haejathethajen=ahee jessaa.

11 Nau jea haeyethautheava jachau wauwaune; nau haeneneseguhunauau jea,
haedaday=anauchuhanauau, nau haejathethajen=ahee jessaa.

12 Nau jea haeyethautheave nanaseauwaunee: nau haeanasenehanauau jea,
nau haenuguthanauau.

13 Hana=aenehede had=ahev=ahe dadajevenevesaa, Hewauaujeesedaunaune?
Hadautheawauau navechauthau n=aa: Nauch=ae hadeneehauthee
h=aenauhauwaunauthe.

14 Hau thauauauwujeth=ahehauau h=aenauhauwauthee, haegaugaugauudenauau,
Naa nananede hadvanehan=ade: nah=ajauau hadenauaune, henee
headevanehanahedaunau hadenehanahenauau.

15 Hana=aenuguthauthee dadajevenevesenethauchayaunaa, nau haenaanauau.
Haudneduseha had=ahev=ahe dadajevenevesenethauchayaunaa?

16 Hadejaude nau hadnauauhaude nuu thauauauwujeth=ahehau, nau
hadgauchuhuv=ade dadajevenevesenethauchayau, hathauhuk, Nau
h=aenedauwauduu, hadnehauwunaasau, hahagaunee.

17 Nau haen=aauhauva, nau hana=a=aedauwunaude, Dusau nuu henee
wauthaunauhuu, Hauunauganau hauauv=ahehauau haus=aguthaunenau,
han=ananenith h=ahe hanad=ade nedautheaunee?

18 Daun janesee dasee nuu hauunaugane hadthauusee, hau dasejaneseagu
han=anauchauwuthauath=aaunaude.

19 Nau najanauau vevethahehehauau nau wauthaunauh=ahehauau chauchaunu
haegaugauanavanauau hadnesedanauthee; nau haeedauwu henanedanede heee
dauh=aenuu henee dauhuanadede nuu dajenehede heee.

20 Nau haeaunauyauhauvanauau, nau haeautheavanauau haunauyauhauth=ahehau,
hadnanadauneth=anethe hadchuv=ahevathe henanenau, henee
hadnesedanauwunethe hedanadedaunau, henee hadenauuchaudaunauthee
hejadenenau nau naunaud=ahenethe hauchuwunanene.

21 Nau haenaunaudedaunanauau, Hechauhautheth=ahe, haenaunee
henee hasenehenaune nau nethauwuchauhautheth=ane, daudause
h=ahauwuj=avedaugauhauwaunauau henanedanauau hegau, hau
hanechauhautheth=ane hesee Hejavaneauthuu hethauwuu:

22 Gaunaasauau heee nananee hadnevenade hau=ayaunau Caesar, gauwau=athe
hegau?

23 Hau haeaenauwu henadaunedaudenenau, nau hana=a=aedauwunaude, Naudu
haevadauvasehena?

24 Jenauhauthehee v=aejeth=ae. Hanaa hewauthaunenauaudene, nau hanaa
hewauthaunauhanede? Haeauchuhan=aedauwunanauau, Caesar.

25 Nau hana=a=aedauwunaude, Jauaunaudaunaa heee Caesar hayauhuhau
henetheyaunau Caesar, nau Hejavaneauthau hayauhuhau henetheyaunau
Hejavaneauthau.

26 Nau haejeneesedanauwu hedanadedaunene hatha=ajedaunenee henanedanede:
nau haegaugauanadauwu hedauchuhanehedaunene, nau hana=aed=adaunauguthee.

27 Hana=aejeedauchauthee jasae Sadducees, hay=athajauhuhau henee
hadjejaegauhadenenee: nau haenaudedaunanauau,

28 Hechauhautheth=ahe, Moses hathauthaunauwun=anauau, Hith daun henane
henauhauwauau gaujauaud=aheyaugaune, heneneyaugaune, nau
gaujauaud=aheyaugaune jed=aeyauneveyaugaune, henee henauhauwauau
han=adanaude henenene, nau han=anesaunede heee henauhauwauau,
hathauhaugaunee.

29 Hena heee haenesaudauchunauau henahavaevadehehauau: nau jasaa nedauau
haeenene, nau haenaja haejed=aeyauneve.

30 Nau naneseauwaude haeneva, nau haenaja haejed=aeyauneve.

31 Nau nanaseauwaude haeneva; nau vavade hanaasene nanesaudauchuauwaude
jea, nau haejenauthanauau d=aeyaunauau, nau haegaujauaud=ahenauau.

32 Waunee vahee hes=a haegaujauaud=a jea.

33 Henaheee jaegauhadeney=agu hanaane hadnev=adaune? heee
hanesaudauchunethe daunev=ade.

34 Nau Hejavaneathusau haeauchuhan=aedauwuna, d=aeyaunauauau nuu
hath=aauauvaa nenevadedaunee, nau nenenehaudenee:

35 Hau daun naunauguathee hadnenaededuu hena henaedede, nau
jaegauhadeneagu hehethee gaujauaudahede, hadnehauwunevadedaune, hegau
hadnenenehadedaune:

36 Daudause hadnehauwauthenajadene: hadnaathahedaunee hautheaunauau; nau
hadnenesaunev=athee Hejavaneauthu, naathed=aeyaunenedaunee jaegauhade.

37 Wauh=a henee gaujauaudahehehauau hadjaegauh=athee, Moses
denauhauthehade jauauadee, deadeth=ade Vahad=ahenith Hejavaneauthu
Abraham, nau Hejavaneauthu Isaac, nau Hejavaneauthu Jacob.

38 Hehauwuujavaneauthune heyauhaudade, hau henaedede: hanau vahee
haneenaededaunenee.

39 Hana=aene jasaa wauthaunauh=ahe haeauchuhananadetha,
Hechauhautheth=ahe. Nananene hethade hasenehene.

40 Nau heee haejauthenaudedaunanauau.

41 Nau hana=a=aedauwunaude, Naudu haena hanee Chris D=avid dauhu=awaude?

42 Nau D=avid nehayau hasenehede wauthaunauhanaa Psalms, Vahad=ade
hasenehethaude Navahad=ahewaun=adaune, Hadjejanaugudaune hejavesanee,

43 Haunaude nadeesehaunauau haujauthauwauau hadnedaug=aaugunene.

44 D=avid henaheee haeheenesea Vahad=ahenith, dusee heau?

45 Nau vahee henanedanede haenedaunau hana=a=aedauwunaude
hethauguh=adaunau,

46 Waudauau wauthaunauh=ahehauau, neneanaduu javesanee sauaunaus=achaude,
nau vechauduu jachauthadede nedauaudaunauvadedaunenee, nau
najatheaugudaunau vevethahenauauwuu, nau najanau nedaugunethe
vanethehedaunenee;

47 Naudauv=ae heneves=anau hedauauwunene, nau hanau denauhautheth=athee
deguthevevethahethee: hadnathee hanesedanuu vanasaunee gudanadede.




NEHEDAUNAU 21.


1 Nau haeeja=ane, nau haenauhauv=a nethauy=asenanene haejenanauwu
hevaudenenau haenathaunaa.

2 Nau haenauhauva jea jachau hadavenuhu heneves=ane haeth=agudene
hanes=aenee neva=ahenee v=aejeth=aau.

3 Nau hana=aenehede, hethauwuu nananenau n=aedauwunathana henee naa
hadavenuhunede heneves=a java=ajenanauau vahee;

4 Hanau vahee nuu nanethauy=adahethee dejenanuu dejenanauwunauthee
Hejavaneathu: hau hadavenuhunede hajenanauau vahee heenaededaunau
hath=aenethenauau.

5 Nau haehegaugaugauudenauau vadannauauwuu, haseneehenee nauguu
heth=ahenethe hauunauganau nau haus=ayaunau, hana=aenehede,

6 Nuu hayauhuhau h=anauhauthaunenau, hesee hadnauauchuu,
hadnehauwunathauau hanes=ade hauunauga hanathaugude hadvajanesee.

7 Nau hana=aenaudedaunauthee, Hechauhautheth=ahe, hau hadduunaasau nuu?
nau hayew hadnauhauwuu hadnesauau h=aene nuu hayauhuhau hadneenauauchuu?
hathauhaugaunee.

8 Nau hana=aenehede, haunauyauhaudauwauau henee nananena
hadejenanedaunehana: hanau hadnewauthathee hadjauthee Naneseedaunaa,
Hanejavaneauthusaunenenau, hadnethee; nau hay=anauauchauau:
jevathauguhaa.

9 Hau h=aenedauwaudauwun=a vauthadede nau jajayauthadede, jeva
nathajauau, hanau nuu hayauhuhau hadnedauunauauchuu; hau hadneevadauauau
hadguthauau.

10 Hana=a=aedauwunaude, jajaesenanedanedede hadnevauthadee
jajaesenanedaa, nau najanede hadnevaudauau najanede:

11 Nau hadnavathethauthauwunauauau vedauauawuu, nau hasenaude, nau
havathaugauwude, nau naunaunauchaudauhauthaude nau hadvasauau
naunauhauwuu hadnauauchauau hehethee hejavaa.

12 Hau hadnejesejenauauchuu vahee nuu, hadnedan=ana, nau
hadnaunaunauchautheh=ana, nau hadnevaudenee nananena hau=achaude, nau
duguhunauauwuu, nau hadnenauuchauhana hatha=ajethee nenauchuwuthee nau
hauchuwunanenauau hanau Naneseede heee.

13 Nau hadnaasejenanauwunana heee haenathau.

14 H=aenauwuu heeehena nananena hadahenauau, jevagaugauuthajauau nedauau
daun hadnesenehena:

15 Hanau hadvenathana vade nau haeyaude, vahee has=anav=adaunenau
hadnehauwuneay=adaun=ava hegau hayethaagudaun=adaunenau.

16 Nau nananena hadnavethev=athee nesauuu haneh=anenau, nau
h=athesaunenau, nau h=adau=anenau, nau h=adaehahenau; nau jasae nanaena
hadneenaana.

17 Nau hadneevahas=anav=ahena vahee henanedaa hanau naneseede heee.

18 Hau hegau h=athaanenau haudauguhuanenauau
haudnehauwugaujauaud=ahenaunau.

19 Han=aedevedaunenau hadnaunaunehaudde havadathuwunau.

20 Nau h=aenauhaudauwun=a D=adaunedan hadnechauchuaun=ana vanenanenauau,
naneh=aaenauwuna henee nauauhadede wauwu hadneaudaa,

21 Nanehadaugauhuthee hesee hauanee hath=aanedauthee Judaea; nau henee
hath=aanedauthee naheth=ae nanehanauahethee; nau jevajejed=anauha henee
hath=aanedauthee gauchuhunee vedauauwuu.

22 Hanau nuu hesee hadneauthedaudenee henee vahee hayauhuhau
hath=aewauthaunauhuu hadnethauwunaasauau.

23 Hau naunauthaunee hadnethauauv=ahethee hath=aenesaunethee, nau
hath=aeneaunauhuthee hena hesee, hanau hena hadnavathasenaudenee
vedauauwuu, nau hasenaunaudaun=ahenauau nuu henanedanede.

24 Nau hadneaunath=ahethee gaugauthau, nau hadnejathechauh=athee
hadwauwaunenethee vahee jajaesenanedanede: nau D=adaunedan hadnauguhethee
Neauthu, haunaude Neauthu nauauchaudauhaugaunee.

25 Nau hadnauhauthaunee hesesee, nau vegusesee, nau hauthuuu; nau nanadee
hath=aauauvaa hadnaunau=adaugauhudaunee jajaesenanedanede,
hadnehauwaenauwu; hadaje nau hadnaunaud=anaunee;

26 Henanenauau hedahenau hadnaden=athajaunee, nau hanau naunauyauhauduu
hena hayauhuhau hadnauauchaunee dasee hath=aauauvaa, hanau
hath=aenauthauau hejavaa hadnauauwunauauau.

27 Nau hadna=aenauhauwauna Heau henane hadnenauusade henaunauade nauguu
naunauthaunee nau hadnavathenauas=aauau.

28 Nau h=aene nuu hayauhuhau h=aenauauchuu, nauhadna=aenaunau=anena; nau
hadnejen=aauguauna heee hadneejaenauthana hadna=aeaudaa.

29 Nau hana=aedadajenehethaude; Nauhauvaa hauuyauchunauhaude, nau vahee
hahaudenauau;

30 H=aeguugau=ahenauthe, hadnauhauwauna nau hadnaenauwuna nehayau henee
veja dauhuaudaa.

31 Hadnaasauau nananena h=aenauhaudauwun=a nuu hayauhuhau
hadnethauwunaasauau, h=aenauwuu henee henajanede Hejavaneauthau
haneaudanee.

32 Hethauwuu n=aedauwunathana, nuu henaedede hadnehauwuvadauau, haunaude
vahee hadnethauv=ae.

33 Hejavaa nau vedauauwuu hadneyauhuu; hau Nadanadedaunau
hadnehauwuthauuyauhuunau.

34 Nau haunauyauhaudauwauau nehayau, naseduhuu daun=aene hadahenau
havaehayaudenau heee haudauhauganedaunenau, nau havanadenenau, nau
haunaunethaunenau nuu henaedede, nau henee hesee hadgauduaun=ana hau
hadnehauwaenava.

35 Hanau waude nauyaudenau hadnauauchauau vahee hath=aetheaugude dasee
hath=aauauvaa.

36 Haunauyauhaudauwauau henaheee, nau hevevethahee dajauaunee, henee
nananena hadeheenauguana hadegauchuhuauwuna vahee nuu hayauhuhau henee
hadnauauchuu, nau haddetheauguna hatha=ahede Heau henane.

37 Nau hesenee haeechauhautheth=a vadanauauwuu; nau h=aeveeyaunee
haenau=a, nau haead=ane hauanee henee neseey=agu hauanee Olives.

38 Nau vahee henanedanede haejevanauuchaudene naugus=aje daunauganenee
hadaude vadannauauwuu, heee dauhujaatheh=ade.




NEHEDAUNAU 22.


1 Wauh=a hadneevasevenee janenesaunauchauanauhuu jauaujaunau
haeay=anauauchau, Hadavechaude nese=agu.

2 Nau najanau vevethahevahehau nau wauthaunauh=ahehauau
haegaugauanadauwunenau hadnesena=ade; hau haeedauwu henanedanede.

3 Hana=aejed=ade Haujau Judas hejaveede Iscariot, haenethanedau
vadadauchunesenee.

4 Nau hana=aejath=aaude, nau haeanadetha najanau vevethahevahehau nau
haunauyauhauth=ahehau, hadneseavedaudaunauwaude.

5 Nau haeneethajaunauau, nau dechauchuwuhadethee hadven=ade v=aejeth=a.

6 Nau haesay=anehetha, nau haeaunauyauhaudauwu hadneeneavedaudaunauwaude
henanedanede.

7 Hana=aenauauchauau hesee janenesaunauchauanauhuu jauaujaunau nanaa
hadavechauthau hadn=aede.

8 Nau hana=aautheawaude Pedaheau nau Jauneau, Najesaa hadesaanudeva
hadavechauthadede, hadevethenauau, hath=ahaugaunee.

9 Nau hana=a=aedauwunauthee, Daudu hadauvatheh=ane hadnedauusaanuu?

10 Nau hana=a=aedauwunaude, Naune, h=aejed=an=a hedan, hena henane
hadnuchaun=ana, hadnewauunauau hau=anau hadja=asanenee naje;
hadethauguhauva hauauwuu hadnedaujed=ade.

11 Nau hadethauva henane hedauauwunede, Hechauhautheth=ahe nejeeth=ane,
daudu j=adanauauwuu hadnedauvethenauau hadavechauthadede nauguu
n=athauguh=adaunauau?

12 Nau hadnauhautheh=ana vanasaunee dachauauwuu hadnesewaudeanee:
hadnesaanuhuu.

13 Nau hana=aeyehauthee, nau haeveedenauau neeth=aedauwunaude: nau
hana=aesaanudethee hadavechauthadede.

14 Nau h=aenauauchaunee, hana=aejanaugude nauguu vadadauchunesenee
hevadauhanau.

15 Nau hana=a=aedauwunaude, hethauwuvadauvethenau nuu hadavechauthadede
naugu nananena hajesejasauwauwuth=anau:

16 Hanau n=aedauwunathana, Nadnehauwauthevethe nuu, haunaude
hadnauauchauau henajanede Hejavaneauthau.

17 Nau hana=aedanauau v=aenau, nau hana=aev=ade vaveenede, nau
hana=aenehede, Hedanauwuu nuu, nau hadjaanauwauva nehayau:

18 Hanau n=aedauwunathana, Naudnehauwuvanethede dadajevenenaje,
hanaude henajanede Hejavaneauthau nauauchauy=agu.

19 Nau hana=aedanauau jauaujau, nau hana=aevade vaveenede, nau
haejeane, nau haevena, Nuu nanaa nadanayau havenadenenau: nuu
hadneejenauneethedaunena, hathauhuk.

20 Naasauau jea v=aenau h=aesethunevethehedaunee, Nuu v=aenau
waunauyauau hes=anaavede Navaevaa, hanedaunauwunana, hathauhuk.

21 Hau nauhauvaa, hejadenaa henee haneavedaudaunade nananenauau
nanedauguv=anauau vethehedaunaa.

22 Nau hethauwuu Heau henane hadjath=aaude, neesedauwaunade: hau
naunauthaunee henee henane haneavedaudaunaudenenee.

23 Nau hana=aenaunaudedaunadethee nehayau, hanaadee hadnesedaude nuu.

24 Nau hena jea haeneenayaudenauau, hanaadee hadjava=avas=athaa.

25 Nau hana=a=aedauwunaude, Nenauchuwuthee Neauthuu haevahadahethedauwu;
nau henee nanethenuu naudahede nanadee hesenaedehehauau neseadagaunee.

26 Hau jevanaath=ahee: hau henee havas=athawaun=adaunenau,
hadenahavaewauva; nau henee naja waude henee henechauth=ahehau.

27 Hanaa vanas=athaa, henee vanethede, wau=athe henee henechauth=ahe?
gaujenane henee vanethede? hau hanedaudaunathana waude henee
henechauth=ahe.

28 Nananena daudajauaunenethaunena denaunaunauchauthehanau.

29 Nau janenanauwunathana najanede, waude N=asaunau
nejeesejenanauwun=anau;

30 Hadevethehena nau hadevavey=ana navethehedaunaa Nanajanedaunaa, nau
hadetheaugudauwuna najatheaugudaunau hadnauchuwuhauna vadadauchunesenee
jajaesenanedanede Israel.

31 Nau Vahad=ade hana=aenehede, Simon, Simon, nauhauwune, Haujau
nevadaunethen=ane, hadvachuuguth=ane waude thauauhanewauchuunau:

32 Hau nevevethasathane, henee hadethauwuthajaude hadejenadegaudenauau:
nau h=aejauaugauthethajaunaune haded=aewaunauau hahauwauauau.

33 Nau haenehetha, Vahad=ahene, Nananenau hanesaanunau
hadnenenethaunathane, nesauna duguhunauauwuu, nau gaujauaudahedaunaa.

34 Nau hae=aedauwuna, h=aedauwunathane, Peda, neauthune=ahe
hadnehauwunedu nuu desenenee, hajesejenehenaune nasau hadnethedauwaune
henee nananene daujaenaunene.

35 Nau hana=a=aed=auwunaude, Deathavejenanathana h=aehauwunewauunava
nesev=aejeth=awau, nau newaugusaja=anauchu, nau wauaunau,
gauh=ajevatheh=ava hayewhu? Hegau, hathauhaugaunee.

36 Hana=a=aedauwunaude, hau hewaunehaa henee nanethenauau
nesev=aejeth=awau nanehaedanauau, nau jea henewaugusaja=anauchu; nau
henee janenethenauau gaugauchu, nanehaeaudaunade heddu, nau jeaudaunaude
gaugauchu.

37 Hanau n=aedauwunathana, henee nuu wauthaunauhuu
hethauwunaathauthaunauhunau, Nau haewauhaunuau wauwauchudauhuhau: hanau
nethauthedauthanau hethauvaa.

38 Nau hathauhaugaunee, Vahad=ahene, nauhaudau, heyewnau hanes=ae
gaugauthau. Nau hae=aedauwuna, Naadauch=ae.

39 Nau haejenaua, nau haejath=aau, nesedaude, haua nee Olives; nau
hethauguh=adaunau jea haethauguhaa.

40 Nau h=aanauusade, hae=aedauwuna hevevethahee henee hadejejed=ana
vasehadede.

41 Nau haej=avesa hehejese nejechauthaunenee, nau haechagujanaugu, nau
haevevetha,

42 N=achau, hith Nananene vadauusedaunenagu, jegudanauwune nuu v=aenau
hehethee Nananenau: hau n=ahauwuvathehaa, hau Nananene, hadnaasauau,
hathauhuk.

43 Nau haenauhauva hautheaune hehethee hejavaa, haedad=aevaa.

44 Nau haeneenajeneethajau haeneenavevetha: nau heguwauaude waude
davathejajaneauthee vaewauau dejanesee vedauauwuu.

45 Nau h=aegauh=ade hehethee devevethahede, nau haejeedasa
hethauguh=adaunau, Haeveena haeseenaugauhunenau heee haudauwuthajaude,

46 Nau hae=aedauwuna, Naudu haenaugauhuna? gauh=ae nau vevethahee,
hadejejed=ana vasehadede.

47 Nau hajesanadede, haenauhauwu havathenanedanede, nau henee Judas
neseade, jasaa vadadauchunesenee, haenedauva, nau haeay=aedasa
Hejavaneauthusaun hadnedanaude.

48 Hau Hejavaneauthusaun hath=ahuk, Judas, gauh=aavedaudauna Heau
henane gauhadneenedanau?

49 H=aene henethauguv=adaunau daunauhaudauwunethe hadnesehade,
Vahad=ahene, gauhadjedauauwaunauau heee gaugauchu? hathauhaugaunee.

50 Nau hanes=ade haedauauva hewauwaunavene vasnajane vevethahevahew,
nau haegauadath=ahe hejavese.

51 Nau Hejavaneauthusau haeauchuhananadetha, Hauwaa nanesedau nuu.
Nau haevasane henaudaununene, nau haeenayauha.

52 Hejavaneauthusau hana=aenehethaude najavevethahevahehau, nau
haunauyauhauth=ahehau vadannauauwuu, nau vachaugananenau,
hejewaunedas=adaunau, Gauh=aejauva, waude heee havedehe, nauguu
gaugauthau nau vachau?

53 Denethenaedevathana hayauwusenee vadannauauwuu, nananena
h=aehauwudaneva: hau nuu nauauchaudauna, nau naunauthauau vaneeyauau.

54 Hana=aedanauthee, nau haejathechauhanauau, nau haejedananauau
Vasenajane vevethahevahew hedauauwunene. Nau Peda haejesedauchu.

55 Nau h=aesewaudedaunathee naheth=ae hadauvasenejesauau, nau
haeau=ajanaugunauau, Peda haejanaugudauna.

56 Hau jasae hes=ahed=aeyaune haenauhauvaa daujanaugudaunaude hejava
hesedaa, nau haenaunauchaudauhauvaa, nau hath=ahuk, Naa henane jea
nanethenaedewaude.

57 Nau haeethedauwautha, Hes=a, nahauwaenaunau, hathauhuk.

58 Nau naunade jachau haenauhauvaa, nau hath=ahuk, Nananene jea
hanehed=ahene. Nau Peda hahagu, Henane, nananenau hegau.

59 Nau heee jasaye denauachauau waunee jachau haeethauwunehene,
hath=ahuk, hethauwuu naa jea nanethenaedewaude; hanau nananede Gananaean.

60 Nau Peda hahagu, Henane, N=ahauwaene daun nesenehene. Nau chauchaunu,
daunausunanadede, neauthune=ahe haenedu.

61 Nau Vahad=ade haejaaagu, nau haen=aauhauva Pedaheau. Nau Peda
haethauchuthajaude hedanadedaunene Vahad=ahenith, neeseneheth=ade,
Hajesejeneduhude neauthune=ahe, nananene hadnethedauwauchune nasauna.

62 Nau Peda haenaua, nau haeneenavewau.

63 Nau henanenauau henee daununauthee Hejavaneauthusaun
haevavavanauchuhanauau, nau haedaudauauvaa.

64 Nau h=aesaje=ajethauthee, haeanade=ahenauau, nau
haenaunaudedaunanauau, Haey=ahe, hanaa henee haudauauv=ade? neth=ahuk,

65 Nau wauthanee haeewauwauchuvaa nan=asanadeth=ade.

66 Nau chauchaunu hasenaugus=ajenee, vachaugananenauau henanedanede
nau najanauau vevethahehehauau nau wauthaunauh=ahehauau
haeau=achaudaunanauau, nau haejedananauau hadauhanadethee,

67 Gauhanane Chris? je=aedauwun=aa, hathauhaugaunee. Nau hae=aedauwuna,
Hith Nananenau h=aedauwunathanagu, nananena han=ajethauwaudaunena:

68 Nau hith nananenau jea naudedaunathanagu, nananena
han=ajauchuhananadesena, wau=athe han=ajejenanena.

69 Hewaunehaa heee Heau henane hadtheaugude hejavese naunaud=ahenith
Hejavaneauthu.

70 Hana=aenehethee vahee, Gauhanane Heau Hejavaneauthau? Nau
hae=aedauwuna, Hasenehena Nananenau.

71 Nau hahagaunee, Hehauwauthevatheh=aanauau naudedauyaunauau? hanau
nehayau nanedaunaunauau Nehayau hedenaa.




NEHEDAUNAU 23.


1 Nau haunauude henanedanede haegauhadene, nau haeyehaudaunanauau Pinade.

2 Nau hana=aevavasev=ade, Vaneenaunauau naa gauchuhuchaudede
jajaesenanedanede, nau nedauduwaude hadjevenauthee hau=ayaunau Caesar,
daunahagu Chris Nenauchuwude, nethadede, hathauhaugaunee.

3 Nau Pinade haenaudedauna, Gauhanane Dauhunauchuwuhunene Jews?
hathauhuk, Nau haeauchuhan=aedauwunaa, Hethauv=ane.

4 Hana=a=aedauwunaude Pinade najanau vevethahehehau nau henanedanede,
N=ahauwuveedenaune wausaunee naa Henane.

5 Nau haenaunauchauthedauhaudene, wauwauyauchudede henanedanede,
hanechauhautheth=ade hehethee vahee Jewsevedauauwuu, jejasesee hehethee
Gananane nauuu nuu vedauauwuu, hathauhaugaunee.

6 H=aene Pinade nedauwauthaude Ganane, haenaudedauva wauau
hagananenanene.

7 Nau chauchaunu h=aesaenauau henee daunaad=ade Herod hadaunajavanethe,
haeathavenane Herod, jea haeanedau D=adaunedan hena hesee.

8 Nau h=aene Herod nauhauwaude Hejavaneauthusaun haevaseneethajau: heee
devadaunauhauwaude dajauaunee hanau dauhuwauthanedauwauthaude; nau
haevadaunauhaudauwu jasaa venauneguthau hadnesedaunith.

9 Haenaunaudedauna hauwauhuu hanadedaunau; hau haejauchuhananadethaa.

10 Nau najanau vevethahehehau nau wauthaunauh=ahehau haetheaugunenau
nau haenaunaunauchauthevaa.

11 Nau Herod nauguu vau=ananenau haejenananauaugaugauyaune, nau
haevavavanauchuhanauau, nau haeneenuhanauau neaudahenenee hu, nau
haevenanauau jea Pinade.

12 Nau hajesesenenee Pinade nau Herod haeenedaeh=avadenauau nesauuu:
hanau nedauwuu haeas=anavadenauau nehayau.

13 Nau Pinade, h=aesau=anadethaude najanau vevethahehehau nau
hauchuwunanenau nau henanedanede,

14 Hae=aedauwuna, Nananena nauuchaudaunena naa Henane, nanahagu henee
gauchuhuchaudede henanedanede: nau, naune, nananenau, haunauchuwuhauau
hatha=ahena, n=ahauwuveedenaune wausaunee naa henane heee henee
hayauhuhau nan=asevasewauna:

15 Hegau, hehauwune Herod: hanau neathavejenanauwunathane; nau naune,
hehauwuneenauau hehauwugaudauwudau.

16 Hadnenesegauhaa, nau hadjenanauau.

17 (Hanau hadnaugauhusenaasedaude hadjenanaude hanes=ahenethe
vasevethehedauneagu.)

18 Nau haunauude haevas=anadenauau jas=anee, Haus=aguthaa naa, nau
jejenanauwun=aaa Barabbas, hahagaune:

19 (Nananede hanau jasaa nejaevau=ade hedan, nau hanau nenaade,
neth=anade duguhunauauwuu.)

20 Pinade henaheee, haevadaujenana Hejavaneauthusaun, haeanadetha jea.

21 Hau haene=anaune, Saethechuhuu, Saethechuhuu, hahagaunee.

22 Nau hae=aedauwuna nanaseauwaunee, Dusee, dusewauchudau?
N=ahauwuveedenaune hadneegaujauauthehaude: Hadnaasedaunau
hadnenesegauhaa, nau hadna=aejenanauau.

23 Nau haeneenavas=anadenauau, haeneenavadausaethechuhunauau. Nau
haene=anadenauau nau najanau vevethahehehauau haeechauwauauwaunauau.

24 Nau Pinade haechuwaud=a henee hadnaasaunee hasevatheh=athee.

25 Nau haejenanauwuna nananede henee hanau nejaevau=ade nau nenaade
haeth=anau duguhunauauwuu; nananede heenedauwaudenenau; hau haev=a
Hejavaneauthusaun hathanauwauthee.

26 Nau h=aejathechauhauthee, haeedananauau hanes=ahenith Simoneau,
hehethee Cyrenene, hananeedesade vedauauwuu, nau hananene
haenehanauwunanauau naugauchu, henee hadnanewauunauwunith thauguu
Hejavaneauthusaun.

27 Nau hena haethauguhaa havathenanedanede, nau hes=anau,
haeaudauwuthajauha nau haevewauhunauau heee.

28 Hau Hejavaneauthusau haejaa=ane hae=aedauwuna, D=adaunedan
hedaunauhau, jevahevewauhuu heee Nananenau, hau heevewauhuu nehayau,
nau heee had=aeyaunevenau.

29 Hanau, naune, hese jan=adauuu, hadneenehedaunee, Haunauwuthajauau
jenesaunehehauau, nau henaudaunenau henee nejethauujanes=athee, nau
hethanenau hehauwunethuaunenau.

30 Heee hadna=aejaseseneheduu hauane, Gauduaun=anauau; naa jauaudane,
gaudauyauhunauau.

31 Hanau hith heenesedauhaugaunee nuu hayauhuhau janadanegauaheyaugaune
hauhaudene, haudneedusedaune wautheyaugu?

32 Nau hena haenesenauau gauchuhunee jea, wauwauchudauhuhau, haenethaunaa
hadnaugunaade.

33 Nau h=aene h=aedaduu, Calvary hanaaseenee, hena haesaethechuhunauau,
nau wauwauchudauhuhau, hanes=ahenith hejavese, nau jachau nauwauthe.

34 Haena=aenehede Hejavaneauthusau, N=achau jaegudanauwunene; hanau
dauj=aenuu hasedauthee. Nau haejaanauwaunenau, hed=achaunene, nau
haeheedaudauusadaunenau.

35 Nau henanedanede haetheaugudaune dauhasauhauvade. Nau hauchuwunanenau
jea nauguu haeauchaudanavaa, haseneheyaugaune, Nenayauhaude hauthauau;
Nanehanehanenayauhadede hethauwuu Chrisdeyaugu, Neay=asan=ade
Hejavaneauthu.

36 Nau vanenanenau jea haenaunaugauthedaunaa, haeedasaa, nau haevenaa
naneujaudenee dadajevenenaje,

37 Nau hath=ahuk, Hethauwunajawaunaudagaunee Jews, henayauhade nehayau.

38 Nau haewauthaunau jea haewauthaunauhune hejavaa hedanadedaunene
Greek, nau Latin, nau Hebrew, Naa Nanajawaunaude Jews.

39 Nau jachau wauwauchudauhu chaunaunauaunith haewauwauchuvaa,
Hethauwuu Chrisdenagu, henayauhade Nehayau nau nananee, hath=ahuk.

40 Hau jachau haeauchuhananadene haedauduva, Gauhajeadaunau
Hejavaneauthau, hanau nananene nanesadee hathauchuwuhane? hathauhuk,

41 Nau neehanauau; hanau hanesedanauwunauau nan=asedaunauau: hau Naa
hehauwuwauchudau.

42 Nau hana=aenehethaude Hejaneauthusaun, Vahad=ahene, dauyewuwuthedaune
h=aanauusanaune Hanajanede.

43 Nau Hejavaneauthusaun hath=ahuk. Hethauwuu h=aedauwunathane, Nuu
desenee hadnethenaedevene Paradise.

44 Nau h=aethauthaunesade, nau hana=aeveeyauau nanadee vahee
hath=aauauvaa haunaude nanasuusee h=aenauauchauau.

45 Nau hesese haeveenenauau, nau hauguthau Vadannauauwuu haethauwunauau
naheth=ae.

46 Nau Hejavaneauthusau h=aevas=anadede, N=achau, hajadenaa hadaunaunehau
Navadathuwu, hahagu: nau h=aesenehede nuu, haevadauwauthauwu.

47 Wauh=a vanenenaja h=aenauhaudauau hasedaudenenee, Haeauwauaudauna
Hejavaneauthu, Hethauwuu naa chaunuv=ade Henane, hahagu.

48 Nau vahee henanedanede henee hath=aejeau=anuusathee hadnauhauwauthee,
haenauhaudauwu hanasedaudenenee, haeanadesej=ahedenauau, nau
haejaajegauhudaune.

49 Nau vahee henedaehauhau, nau hes=anau heth=aethauguh=adaunau hehethee
Gananee, haetheaugunenau vav=aaune, haenauhaudauwu nuu.

50 Nau, naune, henane Joseph haeesee, najananadehe; nau haeeth=a, nau
haechuv=a:

51 (Naa haejechuwaud=a hasenehedaunenee nau hasedaunethe;) haenaad=ade
Arimathaea, hedan Jews: nananede jea nehayau haeejauwuwude
henajanedaunene Hejavaneauthu.

52 Naa haeyehau Pinade, nau haenedauwaude hedanayaunene
Hejavaneauthusaun.

53 Nau haejanana, nau haeauyauuna naunauj=anaunee, nau haejenana
nedauth=anavathe gaujauaudahehehau hauunaug=ae, haunauau henane
haejethauujenanau.

54 Nau hena hesee haeesaanudaune, nau vadanesee day=anauauchauau.

55 Nau hes=anau jea, hejenauunethaun=adaunau hehethee Gananee,
haethauguhaa, nau haenauhaudauwu hadausaesenanethe, nau hedanayaunene
hathaudanee.

56 Nau haejaenauthau, nau haeesaanudenauau hath=aeneevaudenee nau
chauayaunau; nau haedauy=anusenauau vadanesee hasauau nanavaavede.




NEHEDAUNAU 24.


1 Wauh=a nanedauwaudaa hesee hauchauvadede, hajesejevesesanith
haejeedadauwu hadausaesenanith, haenauuchaudenauau hath=aeneevaudenee
heesaanuthaunenau, nau jasae hauthauau nauguu.

2 Nau haenauhauvanauau hauunaugane haeaus=anene hehethee hadausaesee.

3 Nau haejed=anauau, nau haejeveedenauau hedanayaunene Vahad=ahenith
Hejavaneauthusaun.

4 Nau hethauwuu daugaudauwuthajauthee heee, naune, hanesenethe henanenau
haetheaugudaun=a haenauas=aaunenau hed=achaunene:

5 Nau daun=athajauthee, nau haenaunauagunauau vedauauwuu, hae=aedauwun=a,
Naudu nananena haenaudehauna hanenaededaunaude nethee gaujauaudahehehau?

6 Hehauwanedau hede, hau jaegauh=ade: dauyewuwuu neeth=aedauwun=ana
denausunanedaude Gananee,

7 Neesenehede, Heau henane hadvenavathe hejadenene wauwauchudaunanenau,
nau hadsaethechauhude, nau nasese hadjaegauh=ade.

8 Nau haedauyewuwunauau hedanadedaunene,

9 Nau haenaudauwu hehethee needausaesenanith, nau haeauthedaunanauau
vahee nuu hayauhuhau jas=anee, nau vahee hauthauau.

10 Haenane Mare Magdalene, nau Joanna, nau Mare henaune James, nau
hauthauauau hes=anauau henee henethaun=adaunenau, neauthedaunauthee nuu
hayauhuhau vadauhanau.

11 Nau hedanadedaunenau hathanadauwuyaugaune gaugauyaune, nau
haejethauwaudaunaunauau.

12 Hana=aegauh=ade Peda, nau haeyeseneegau hadausaesenanith, nau
haeewauguau, haenauhaude naunauj=anaunee hae=anaudanenau jessaa, nau
haenaude, haegaugauanade hasaunee.

13 Nau, naune, hanesenethe haeyehaunenau henee hajesesenee hajasee
hauauwudan Emmaus haseagu, hehethee D=adaunedan wauau nesaudauchu nau
gauuu daugauha.

14 Nau haeanadenauau wauhaunee vahee nuu hayauhuhau hasaunee.

15 Nau hethauwuu, henee, dauanadethee wauhaunee nau
haenaunaudedaunadenauau, Hejavaneauthusau Nehayau haeeauchauna, nau
haenethauna.

16 Hau heses=anenau haedunenenau henee hadjaenaunauthee.

17 Nau hae=aedauwuna, Hayewnau hadanadedaunenau nuu henee nananena
h=anegudaudenenau, daujaj=awauaunadena, nau daudane=aauna?

18 Nau jasaa hanaaseede Cleopas, haeauchuhananadethaa, Gauhanane vavade
dauhadavesane nuu D=adaunedan, nau gauhajaene hayauhuhau hasedaudenee
hena nuu hesee?

19 Nau hae=aedauwuna, Hayewnau? Nau hae=aedauwunaa, Heee Hejavaneauthusau
Nazareth, nananede Haey=ahe naunaud=ade hanasedaude nau hedanadede
hatha=ahenith Hejavaneauthu nau vahee henanedanede:

20 Nau najanauau vevethahevahehauau nau hadauchuwunanevene neesev=anethe
gaujauaudahede hadneauchuwuhade, nau nesaethechauhude.

21 Hau nejauwuwuhaunauau Nananede hadnenayaudede Israel: nau nauguu vahee
nuu, desenee nanas=ae hesee h=aesenesedaudenee.

22 Haa, nau jasae hes=anauau jea hadahenauau nen=av=anauau, naugus=age
neanedauthee hadausaesenanith;

23 Nau dejeveedethee hedanayaunene, nejenuusathee, neauthedathee, henee
jea haenauhauvanauau hautheaunau neeth=ahaugaunee henee
daujaenaedeyaugaune.

24 Nau hauthauauau h=anethaun=adaunene deyehaunauau hadausaesee, nau
haeveedenauau vavade hes=anauau neesenehenethe: hau haejenauhauvanauau.

25 Hana=a=aedauwunaude, Hau h=ahauwaenava nau gaunauanuu hadahenau
hethauwaudanee vahee henee haey=ahehauau nethauthedathee:

26 Naasauau Chris hadnasenede nuu, nau hadjed=ade hadnedauvas=athaa.

27 Nau jeeejasesee Mosese nau vahee haey=ahehauau, neevaves=aedauwunaude
heee vahee hanathauthaunauhunee hayauhuhau hadnesenaedede Nehayau.

28 Nau haeeauchauwu hajasee hauauwudan hasesathee: nau nehayau
haenanedauneha hadjavesade.

29 Hau haeneenadaunanauau, hathauhaugaunee, Hanedaudaun=aa: hay=anaesade,
nau hesee hay=aenauwusanauau. Nau haejed=a hadnanedaudaunaude.

30 Nau hethauwuu, daujanaugude haenethevetheheva, Haeedane jauaujau, nau
haevaveene, nau haejeane, nau haevena.

31 Nau heses=anenau haegaunanenenau, nau hana=aaenaunauthee; nau
haeeyauhaudenauau.

32 Nau had=ahene gauhauch=ae hethauvaa, hanathadagaunee jaee,
deanadeth=anauau j=athee, nau h=aegaunanauwun=anauau wauthaunauhanau?

33 Nau haegauh=anauau chauchaunu nau haejaeyehaunauau D=adaunedan, nau
haeveehanauau jas=anee haeaunauudaun=ahenenau, nau hauthauau henee
hanedaudaun=adaunenau,

34 Vahad=ade gauh=ade hethauwuu, nau haenauhautheha Simon,
hathahaugaunee.

35 Nau haeauthedanauau hayauhuhau hanasedaunith hadesathee, nau
hasaenaun=ade daujeanauau jauaujau.

36 Nau daunausunanadethee, Hejavaneauthusau Nehayau haetheaugu naheth=ae
hadauthee, nau hath=ahaugaunee, Dan=adauyauau vanenathana.

37 Hau haen=anauaunauau nau haen=athajaunauau, nau hasethajauhaugaunee
henee haenauhauvanauau vadathu.

38 Nau hathauhuk, Naudu nananena haen=athajauna, nau naudu
haegaugauuthajauna gauh=anauha hadahenau?

39 Nauhaudauwuu Najadenau nau Nauaudau, henee Nananenau nehayau: Vasanee,
nau nauhauwuu; hanau vadathau hehauwudaus=anune nau hehauwudechaunave,
hathauhauwuna.

40 Nau dauhanadede, haenauhautheha hejadenau nau heaudau.

41 Nau haejethauwuthajaunauau heee haunauwuthajaude, nau
haegaugauuthajaunauau, Hae=aedauwuna, Gauhajevetheneva hede?

42 Nau haevenanauau hanes=ahenith nauwu haeaujaunene, nau
gauhauaugunaugauye.

43 Nau haeedane, nau haevethe hatha=ajenethe.

44 Nau hae=aedauwuna, Nuu nan=ae hanadedaunau h=aauthedaunathadenenau,
denausunethenaedevathana, henee vahee hayauhuhau hadnethauwunauauchuu,
hanathauthaunauhuu henanavaavede Mosese, nau haey=ahehauau, nau psalms
heee Nananenau.

45 Hana=aegaunanauwunaude hadnaenauwunethe, henee hadnaenauwunethe
wauthaunauhanau,

46 Nau hae=aedauwuna, Hathauthaunauhuu, nau naasauau Chris hadnasenede,
nau hadjaegauh=ade hehethee gaujauaudahede nasese:

47 Nau henee haugauthegaugauuthajaude nau hadjaegudanee wauchudaudenau
hadnautheduhunee heee Heneseede nanadee jajaesenanedanede, hehethee
D=adaunedan.

48 Nau nananena haenauwuna nuu hayauhuhau.

49 Nau, naune, Nananenau vanenathana say=anee N=asaunau hau theauguu
hedan D=adaunedan, haunaude nananena h=achauwunagu nauguu naudahede
hehethee hejavaa.

50 Nau haejasesenedauwauna hajechaudanee Bethany, nau haeegauha, nau
haevevethasa.

51 Nau hethauwuu, daunausuvevethauchaude, Haenautha, nau haeejechauhau
jethee hejavaa.

52 Nau haevevethedaunanauau, nau haejaeyehaunauau D=adaunedan nauguu
vaseneethajaude:

53 Nau dajauaunee haeanedaunauau jedauwuu Vadannauauwuu, hauwaunede nau
haevevethedaunanauau Hejavaneauthu. Hethauvaa.




  Transcriber's Note Part 2

  Possible errors or inconsistencies are suggested:

  3:5 _Bau_ probably should be _vau_ (meaning _way_ or _road_), in line
  with the rest of the text, since the letter _b_ appears nowhere else
  except in foreign names.

  4:18 There is a midline hyphen in _haud-jaejenanathee_ which doesn't
  appear in same word earlier in the verse. There are no other midline
  hyphens in this text at all, and this hyphen is probably without
  significance.

  6:16 _Iskariot_ is spelt with a _k_ here but in 22:3 with a _c_.
  Biblical names in this text generally but not always follow the
  spelling of the King James Version (KJV).

  8:24 Possible missing _h_ in _Hechauhautheth=a(h)e_ (_Master_).

  10:32 Two words across a page (_haeeda_ and _sa_) perhaps should have
  been hyphenated, giving _haeedasa_ which, together with _haeedasaa_,
  occurs eleven times elsewhere in the text. There are no other
  occurrences of _sa_ standing alone.

  11:7 Mid-verse punctuation could be either a colon or semicolon as
  the lower part of the punctuation is malformed. It was decided to use
  the semicolon, in line with the KJV, as the punctuation of the two
  texts often coincides.

  13:16 _=Abraham_ is spelt thus once in this verse and spelt
  _Abraham_ thirteen times elsewhere in the text. It is not known
  whether the spelling differences have any grammatical significance.

  17:13 Missing _h_ in _Hec(h)auhautheth=ahe_ (_Master_).

  18:19 Missing letter _u_ in _Hejavaneauth(u)saun_, which often
  appears (as does _Hejavaneauthusau_) where we would find the name
  _Jesus_ in the KJV.

  20:41 _D=avid_ is spelt thus here and in two other places nearby,
  20:42 and 20:44. The name is spelt _David_ in its other ten
  appearances in the text. (See note for 13:16.)

  20:42 _Psalms_ is capitalized here but not in 24:44, but both are
  almost certainly deliberate. As per the KJV, _Psalms_ in 20:42 is the
  name of a book in the Bible, but in 24:44 the "common noun" _psalms_
  is meant.

  23:42 _Hejaneauthusaun_ possibly should be _Hejavaneauthusaun_. (See
  note for 18:19.)

  24:34 The last word of the verse is unclear and could be
  _hathahaugaunee_ or _hathahaugauhee_. The former was chosen as being
  closer to what is used in other instances of direct speech.